## AZƏRBAYCAN RESPUBLİKASININ RƏQABƏT MƏCƏLLƏSİ

(Bu Məcəllə Azərbaycan Respublikasının 2023-cü il 8 dekabr tarixli 1051-VIQ nömrəli Qanunu ilə təsdiq edilmişdir)

## M Ü N D Ə R İ C A T

## 1-ci fəsil ÜMUMİ MÜDDƏALAR

- Maddə 1. Bu Məcəllədə istifadə olunan əsas anlayışlar
- Maddə 2. Azərbaycan Respublikasının rəqabət qanunvericiliyi
- Maddə 3. Azərbaycan Respublikasının rəqabət siyasətinin prinsipləri
- Maddə 4. Bu Məcəllənin tətbiq dairəsi
- Maddə 5. Rəqabətin əhəmiyyətli dərəcədə məhdudlaşdırılması

## 2-ci fəsil

## RƏQABƏT SAHƏSİNDƏ BAZAR SUBYEKTLƏRİNİN VƏZİFƏLƏRİ VƏ HÜQUQLARI

- Maddə 6. Rəqabət sahəsində bazar subyektlərinin vəzifələri
- Maddə 7. Rəqabət sahəsində bazar subyektlərinin hüquqları

## 3-cü fəsil RƏQABƏT ORQANI

- Maddə 8. Rəqabət orqanı

Maddə  9. Rəqabət  orqanının  işçilərinin  sosial  təminatı,  maliyyə  sanksiyalarından  və digər vəsaitlərdən ayırmalar

Maddə 10. Maraqlar toqquşması

## 4-cü fəsil

## RƏQABƏTİ MƏHDUDLAŞDIRAN SAZİŞLƏR

- Maddə 11. Rəqabəti məhdudlaşdıran üfüqi sazişlər

- Maddə 12. Rəqabəti məhdudlaşdıran şaquli sazişlər

- Maddə 13. İstisna edilmiş sazişlər

- Maddə 14. Azəhəmiyyətli sazişlər

## 5-ci fəsil

## BAZARDA HÖKMRAN MÖVQE VƏ NİSBƏTƏN YÜKSƏK BAZAR GÜCÜ

- Maddə 15. Bazarda hökmran mövqe
- Maddə 16. Hökmran mövqedən sui-istifadə
- Maddə 17. Aşağı və yüksək inhisar qiymətləri
- Maddə  18. Nisbətən  yüksək  bazar  gücünə  malik  təsərrüfat  subyektləri  tərəfindən  suiistifadə hərəkətləri

## 6-cı fəsil HAQSIZ RƏQABƏT

- Maddə 19. Haqsız rəqabətin formaları
- Maddə 20. Müştərilərə qarşı aqressiv davranış
- Maddə 21. Rəqib təsərrüfat subyektinin nüfuzdan salınması
- Maddə 22. Rəqibin sahibkarlıq fəaliyyətinin təqlidi
- Maddə 23. Müştərilərin çaşdırılması və aldadılması
- Maddə 24. Kommersiya sirrinin qanunsuz əldə edilməsi, istifadəsi və yayılması
- Maddə 25. Haqsız rəqabətə səbəb olan digər hərəkətlər

## 7-ci fəsil İQTİSADİ TƏMƏRKÜZLƏŞMƏLƏR

- Maddə 26. Təsərrüfat subyektlərinin təmərküzləşməsi
- Maddə 27. Razılıq alınması tələb olunan təmərküzləşmələr
- Maddə 28. Təmərküzləşmələrin qiymətləndirilməsi
- Maddə 29. Dövriyyənin hesablanması
- Maddə 30. Təmərküzləşmə haqqında ərizənin təqdim edilməsi
- Maddə 31. Təmərküzləşmə haqqında ərizənin araşdırılması
- Maddə 32. Təmərküzləşmələrin araşdırılması ilə əlaqədar ödənişlər

## DÖVLƏT ORQANLARI (QURUMLARI), YERLİ ÖZÜNÜİDARƏETMƏ ORQANLARI, HABELƏ TƏNZİMLƏYİCİ QURUMLAR TƏRƏFİNDƏN RƏQABƏT QANUNVERİCİLİYİNƏ ƏMƏL EDİLMƏSİ

Maddə 33. Dövlət orqanlarının (qurumlarının), yerli özünüidarəetmə orqanlarının, habelə tənzimləyici qurumların rəqabət qanunvericiliyinə zidd olan hərəkətləri (hərəkətsizliyi) Maddə 34. Subsidiyaların və tənzimləmə fəaliyyətlərinin rəqabətə təsirlərinin qiymətləndirilməsi

Maddə  35. Dövlət  orqanlarından  (qurumlarından),  yerli  özünüidarəetmə  orqanlarından, habelə tənzimləyici qurumlardan məlumatların əldə edilməsi

## 9-cu fəsil

## TƏBİİ İNHİSAR SAHƏSİNDƏ DÖVLƏT TƏNZİMLƏNMƏSİ

Maddə 36. Təbii inhisar sahələri

- Maddə 37. Təbii inhisar subyektlərinin fəaliyyətinin dövlət tənzimlənməsi

Maddə 38. Tənzimləmə üsullarının tətbiq olunması üçün əsaslar

- Maddə 39. Təbii  inhisar  subyektlərinin  fəaliyyətinə  rəqabət  orqanı  tərəfindən  dövlət

nəzarəti

Maddə 40. Təbii inhisar subyektlərinin fəaliyyətinə dair tələblər

Maddə 41. Təbii inhisar subyektlərinin məlumatı açıqlamaq vəzifəsi

## 10-cu fəsil

## RƏQABƏT QANUNVERİCİLİYİNƏ ƏMƏL EDİLMƏSİNƏ DÖVLƏT NƏZARƏTİ TƏDBİRLƏRİ

Maddə 42. Dövlət nəzarəti və onun metodları

- Maddə 43. Rəqabət orqanının apardığı araşdırmalar

- Maddə 44. Bazarın monitorinqi

- Maddə 45. Məlumatların təhlili

- Maddə 46. Araşdırmanın yekunlaşdırılması

- Maddə 47. Dövlət nəzarətinin həyata keçirilməsinin xüsusiyyətləri

- Maddə 48. Yoxlamaların aparılması

- Maddə 49. Yoxlamaların nəticələrinin rəsmiləşdirilməsi

- Maddə 50. Rəqabət orqanı tərəfindən sənədlərin və nümunə kimi əşyaların götürülməsi

- Maddə 51. Ekspertin dəvət edilməsi

- Maddə 52. Mütəxəssisin dəvət edilməsi

- Maddə 53. Tərcüməçinin iştirakı

- Maddə 54. Baxış və götürmə zamanı videoçəkilişdən istifadə

- Maddə 55. Tərtib edilən protokollara dair ümumi tələblər

- Maddə 56. Sənəd və məlumatların rəqabət orqanına təqdim edilməsi

Maddə 57.

Rəqabət orqanı tərəfindən sənədlərin təqdim edilməsi

Maddə 58.

Sübut etmə vəzifəsi

- Maddə 59. Müvəqqəti tədbirlər

Maddə 60.

Bazar subyektləri tərəfindən qanun pozuntusunun könüllü aradan qaldırılması

## 11-ci fəsil

## RƏQABƏT QANUNVERİCİLİYİNİN POZULMASI HAQQINDA İŞLƏRƏ BAXILMASI

- Maddə 61. Rəqabət komissiyası tərəfindən işə baxılması

- Maddə 62. Rəqabət komissiyası tərəfindən baxılan işin tərəfləri

Maddə 63.

İş üzrə dinləmələr

Maddə 64. Rəqabət qanunvericiliyinin pozulması haqqında baxılan iş üzrə sübuta yetirilməli olan hallar

- Maddə 65. Rəqabət qanunvericiliyinin pozulmasının sübutları

- Maddə 66. Rəqabət komissiyasının qərarları

Maddə 67. Rəqabət qanunvericiliyinin pozulması haqqında işə baxılmasının təxirə salınması, iş üzrə icraatın birləşdirilməsi və ayrılması

- Maddə 68. Rəqabət qanunvericiliyinin pozulması haqqında işə baxılmasının dayandırılması

Maddə 69.

Rəqabət qanunvericiliyinin pozulması haqqında işə baxılmasına xitam verilməsi

Maddə 70.

Rəqabət qanunvericiliyinin pozulmasına və məsuliyyət tədbirlərinin tətbiqinə

dair qərarlar

Maddə 71.

Qərarların elan edilməsi

Maddə 72.

Rəqabət qanunvericiliyinin pozulmasının aradan qaldırılması barədə göstərişin

verilməsi

Maddə 73. Rəqabət qanunvericiliyinin pozulmasının aradan qaldırılması barədə göstərişin cavabdeh tərəfindən icrası

- Maddə 74. İş üzrə materialların aidiyyəti dövlət orqanlarına göndərilməsi

Maddə 75. Rəqabət qanunvericiliyinin pozulması haqqında işə yenidən baxılması

## 12-ci fəsil

## RƏQABƏT QANUNVERİCİLİYİNİN POZULMASINA GÖRƏ MƏSULİYYƏT

Maddə 76. Rəqabət qanunvericiliyinin pozulması

- Maddə 77. Rəqabət qanunvericiliyinin pozulmasına görə maliyyə sanksiyaları

Maddə 78. Maliyyə sanksiyalarından azadolmalar və güzəştlər

Maddə 79.

Maliyyə sanksiyalarını yüngülləşdirən və ağırlaşdıran amillər

- Maddə 80. Maliyyə sanksiyalarının dövlət büdcəsinə ödənilməsi

Maddə 81.

Qanunsuz gəlir

Maddə 82.

Müddətlər

Maddə  83. Rəqabət  qanunvericiliyinin  pozulması  ilə  bağlı  işin  yekunu  üzrə  rəqabət orqanının qərar və göstərişlərindən, onun vəzifəli şəxslərinin hərəkətlərindən (hərəkətsizliyindən) şikayətin verilməsi

Maddə 84. Rəqabət qanunvericiliyinin pozulması nəticəsində vurulmuş zərərin ödənilməsi

Bu Məcəllə Azərbaycan Respublikası Konstitusiyasının 94-cü maddəsinin I hissəsinin 10cu,  15-ci  və  16-cı  bəndlərinə  uyğun  olaraq,  Azərbaycan  Respublikasında  azad  və  sağlam rəqabətin təmin olunması, qorunması və inkişafının ümumi əsaslarını, rəqabət qanunvericiliyinə əməl edilməsinə dövlət nəzarətini, rəqabət sahəsində tənzimlənməni, təbii inhisarlarla bağlı dövlət tənzimlənməsinin təşkilati və hüquqi əsaslarını, bazar subyektlərinin  hüquqlarını  və  vəzifələrini,  habelə  rəqabət  qanunvericiliyinin  pozulmasına görə  məsuliyyəti  müəyyən  edir,  sahibkarlıq  fəaliyyəti  daxil  olmaqla  iqtisadi  fəaliyyətin ədalətli üsullarla aparılmasına hüquqi zəmin yaradır.

## 1-ci fəsil ÜMUMİ MÜDDƏALAR

## Maddə 1. Bu Məcəllədə istifadə olunan əsas anlayışlar

- 1.1. Bu Məcəllənin məqsədləri üçün aşağıdakı əsas anlayışlardan istifadə olunur:
- 1.1.1. ailə üzvləri - ər-arvadlar, valideynlər, övladlar, övladlığa götürmüş şəxslər, övladlığa götürülmüş şəxslər, babalar, nənələr, nəvələr, doğma (ögey) bacılar və qardaşlar, bacı və qardaş övladları və nəvələri, valideynlərin bacıları və qardaşları, ər-arvadların valideynləri, bacıları və qardaşları, bacıların ərləri, qardaşların arvadları, qəyyumlar və qəyyumluğa götürülənlər, vərəsələr;
- 1.1.2. aktiv  satış -  müştəriləri  məktub,  elektron  poçt,  zəng,  müştərinin  ünvanına getməklə  və  ya  digər  birbaşa  kommunikasiya  vasitələri  ilə  (onlayn  və  ya  offlayn  formada hədəfləyici reklam və ya marketinq vasitələri ilə) aktiv qaydada hədəfləməklə edilən satış;
- 1.1.3. alıcı -  istehsal,  istifadə  (sahibkarlıq  fəaliyyəti  daxil  olmaqla  iqtisadi fəaliyyətlə  əlaqədar)  və  ya  təkrar  satış  məqsədilə  məhsulu  alan  təsərrüfat  subyekti,  o cümlədən distribüter;
- 1.1.4. aşağı inhisar qiyməti - hökmran mövqe tutmuş təsərrüfat subyektinin öz xərcini satıcının hesabına ödəmək məqsədilə aldığı məhsullara müəyyənləşdirdiyi aşağı qiymət, yaxud hökmran mövqe tutmuş təsərrüfat subyektinin rəqibləri bazardan sıxışdırıb çıxarmaq məqsədilə satdığı məhsullara tətbiq etdiyi rəqabət şəraitində formalaşan qiymətlərdən aşağı qiymət;
- 1.1.5. bazara giriş maneələri - bazarda potensial rəqabəti, habelə potensial rəqiblərin və  ya  digər  təsərrüfat  subyektlərinin  müvafiq  bazara  daxil  olmasını  məhdudlaşdıra  və  ya qarşısını  ala  bilən  və  bununla  da  bazarda  mövcud  olan  təsərrüfat  subyektləri  üçün üstünlüklər  yaradan  hər  hansı  hüquqi,  iqtisadi  və  ya  inzibati  şərait,  habelə  hərəkət (hərəkətsizlik);
- 1.1.6. bazar payı - bir və ya bir neçə təsərrüfat subyektinin müvafiq bazardakı satış dövriyyəsinin (natura və ya dəyər ifadəsində) həmin bazardakı ümumi dövriyyəyə (natura və ya dəyər ifadəsində) nisbəti;
- 1.1.7. bazar subyektləri - bazarda yaranan münasibətlərin iştirakçısı olan təsərrüfat subyektləri, dövlət orqanları (qurumları) və yerli özünüidarəetmə orqanları, tənzimləyici qurumlar, digər subyektlər;
- 1.1.8. cavabdeh -  rəqabət  orqanı  tərəfindən  rəqabət  qanunvericiliyini  pozduğu  iddia olunan bazar subyektləri;
- 1.1.9. dempinq -  malların  daxili  bazarda  süni  surətdə  endirilmiş,  orta  pərakəndə qiymətlərdən aşağı və ya maya dəyərindən aşağı qiymətə satılması;
- 1.1.10. digər  subyekt -  təsərrüfat  subyekti,  dövlət  orqanları  (qurumları)  və  yerli özünüidarəetmə orqanları, tənzimləyici qurum və ya müştəri qismində çıxış etməyən, təsərrüfat subyektlərinin qərarlarına təsir edə bilən hüquqi və ya fiziki şəxs;
- 1.1.11. dövlət inhisarı -təqdim etdiyi məhsullarla bağlı fəaliyyəti rəqabət qanunvericiliyi ilə tənzimlənməyən, inhisarlaşan bazarda fəaliyyətinə nəzarət və tənzimləmə üsulları dövlət tərəfindən müəyyən edilən inhisar;
- 1.1.12. dövlət  inhisarında  olan  məhsullar -  qiymətləri  (tarifləri)  qanunla  müəyyən edilən və dövlət orqanları (qurumları) tərəfindən təqdim edilən məhsullar;
- 1.1.13. eksklüziv təchizat sistemi - satıcının müəyyən ərazi və ya müştəri qruplarını eksklüziv olaraq özünə və ya ayrı-ayrı alıcılara ayırdığı və həmin alıcıların bir-birinin eksklüziv ərazi və ya eksklüziv müştəri qruplarına aktiv satışını məhdudlaşdıran saziş və ya sazişlər məcmusu;
- 1.1.14. ərizəçi -  qanun  pozuntusunun  araşdırılması  və  aradan  qaldırılması  barədə müraciət təqdim etmiş fiziki və ya hüquqi şəxs;
- 1.1.15. haqsız  rəqabət -  müvafiq  bazarda  üstünlük  əldə  etmək  məqsədilə  təsərrüfat subyektinin  qanunvericiliyə  və  işgüzar  ənənələrə  zidd  olan,  habelə  ədalətsiz  üsullardan istifadə etməklə rəqib təsərrüfat subyektinə zərər vuran (vura bilən) və ya onların işgüzar nüfuzuna xələl gətirən (gətirə bilən) hərəkətləri;
- 1.1.16. həlledici nəzarət -  hüquqi  və  ya  fiziki  şəxsə  (şəxslərə)  digər  hüquqi  və  ya fiziki  şəxsin  (şəxslərin)  fəaliyyətini  birbaşa  və  ya  dolayı  yolla  (bir  və  ya  bir  neçə hüquqi şəxs vasitəsilə), təkbaşına və ya birgə şəkildə məhdudlaşdırmaq və ya istiqamətləndirmək imkanı verən aşağıdakı hallardan birinin mövcudluğu:
- 1.1.16.1. digər şəxsin aktivlərinin 50 faizindən çoxuna mülkiyyət hüququnun olması;
- 1.1.16.2.  şəxslər  arasında  törəmə  və  ya  asılı  təsərrüfat  cəmiyyəti  münasibətlərinin olması;
- 1.1.16.3.  aralarındakı  münasibətlərin  xarakterinə  əsasən  nəzarət  edən  şəxsin  nəzarət olunan şəxsə icrası məcburi olan göstərişlər vermək səlahiyyətinin olması;
- 1.1.16.4. nəzarət olunan şəxsin idarəetmə orqanlarının tərkibinin formalaşdırılmasına, səsvermə  və  ya  qərar  qəbuletmə  prosesinə  həlledici  təsir  etmək  imkanının  (hər  hansı prosesin gedişatını dəyişməyə imkan verən hüquqlarının) olması;
- 1.1.17. hökmran  mövqe -  bazar  payı  bu  Məcəllədə  qeyd  olunan  hədlərdən  çox  olan təsərrüfat  subyektinin  öz  üstün  bazar  gücünə  əsaslanaraq,  rəqiblərdən  və  müştərilərdən asılı olmadan müvafiq bazarda rəqabəti məhdudlaşdırmaq və ya ona təsir etmək (o cümlədən məhsulun dövriyyəsinin ümumi qaydalarını və şərtlərini dəyişdirmək, bazara giriş maneələri yaratmaq, rəqibləri bazardan çıxarmaq) imkanı verən müstəsna vəziyyəti;
- 1.1.18. xidmət  (iş) -  malların  təqdim  edilməsi  sayılmayan,  nəticələri  maddi  (və  ya qeyri-maddi) ifadə kəsb edən və satış üçün nəzərdə tutulan fəaliyyət;
- 1.1.19. iqtisadi  fəaliyyət -  yalnız  dövlət  orqanları  (qurumları)  tərəfindən  həyata keçirilən  dövlətin  mühüm  funksiyalarına  aid  olan  fəaliyyət  növləri  və  fiziki  şəxsin istehlak  məqsədilə  məhsul  alması  istisna  olmaqla  bazarda  məhsulun  təqdim  olunması  ilə xarakterizə olunan hər hansı fəaliyyət;
- 1.1.20. kartel sövdələşməsi - rəqabətin məhdudlaşdırılması məqsədilə bağlanılmış və bu Məcəllə ilə qadağan edilən üfüqi saziş;
- 1.1.21. qarşılıqlı  əvəz  oluna  bilən  məhsullar -  istifadə  təyinatına,  tətbiqinə, keyfiyyət  və  texniki  xüsusiyyətlərinə,  qiymətinə  və  digər  parametrlərinə  görə  müqayisə oluna bilən, müştərinin istehlak (o cümlədən, istehsalat məqsədləri üçün istehlak) zamanı onları bir-biri ilə əvəz etdiyi və ya əvəz etməyə hazır olduğu məhsul;
- 1.1.22. qiymət  manipulyasiyası -  bazarın  ümumi  tələblərindən  asılı  olmadan  hökmran mövqe tutmuş təsərrüfat subyekti tərəfindən rəqabətin məhdudlaşdırılması məqsədilə həyata keçirilən və ya rəqabət qanunvericiliyini pozmaqla qiymətlərin azaldılması, bir səviyyədə saxlanılması və yüksəldilməsindən ibarət hərəkətlər;
- 1.1.23. mal - satış, mübadilə və dövriyyənin digər formaları üçün nəzərdə tutulmuş hər hansı maddi və ya qeyri-maddi əmlak;
- 1.1.24. maliyyə institutları - maliyyə bazarlarını tənzimləyən qanunlara müvafiq olaraq maliyyə  xidmətlərini  həyata  keçirən  və  Azərbaycan  Respublikasının  Mərkəzi  Bankı  (bundan sonra - Mərkəzi Bank) tərəfindən fəaliyyətinə nəzarət olunan təsərrüfat subyektləri;
- 1.1.25. maraqlı tərəflər - rəqabət komissiyasının qərarı nəticəsində maraqları birbaşa təsirə məruz qala biləcək və ya öz müraciəti əsasında işə cəlb olunan hüquqi və ya fiziki şəxslər;
- 1.1.26. məhsul - satış, mübadilə və dövriyyənin digər formaları üçün nəzərdə tutulmuş hər hansı mal və ya xidmət (iş);
- 1.1.27. müqayisə  edilə  bilən  rəqabətli  bazar -  məhsulların  alınması  və  ya  satılması məqsədlərinə  və  müvafiq  bazara  çıxış  şərtləri  əsasında  müəyyən  edilən,  satılan  malların həcminə, müştərilərin və ya satıcılarının tərkibinə görə müqayisə edilə bilən digər bazar;
- 1.1.28. mühüm  əhəmiyyətli  resurs -  təkrar  istehsalı  mümkün  olmayan,  müvafiq  bazarda faktiki əvəzedicisi olmayan, istifadə edilməsinə imkan verilmədikdə isə rəqibin fəaliyyətini tam və ya qismən məhdudlaşdıran infrastruktur, obyekt və ya ehtiyat;
- 1.1.29. müştəri - məhsulu istifadə edən, onu sifariş verən, alan, yaxud sifariş vermək və ya almaq niyyəti olan şəxs, o cümlədən istehlakçı;
- 1.1.30. müvafiq bazar - coğrafi sərhədlərindən kənarda müştərinin iqtisadi, texniki və ya digər praktiki səbəblərdən müvafiq əmtəəni əldə etməyi məqsədəuyğun hesab etmədiyi və xüsusiyyətləri,  qiymətləri  və  istifadə  təyinatı  eyni  olan,  yaxud  qarşılıqlı  əvəz  oluna bilən əmtəələrin təklif olunduğu bazar;
- 1 . 1 . 3 1 . nou-hau -satıcının təcrübə və sınaqlar əsasında əldə etdiyi,

patentləşdirilməyən  və  təcrübəyə  aid  olan,  sahibinin  mülahizəsinə  əsasən  hər  kəsə  məlum olmayan və asanlıqla əldə edilə bilməyən, alıcı tərəfindən məhsulun istifadəsi, satışı və ya təkrar satışı üçün vacib əhəmiyyətli və faydalı olan və gizlilik və mühümlük tələblərinə cavab  verməsinin  təsdiqlənməsi  üçün  hərtərəfli  və  ətraflı  olaraq  təsvir  olunan  məlumat məcmusu;

- 1.1.32. passiv  satış -  müəyyən  ərazi  və  ya  müştəri  qrupunu  hədəfə  almadan  həmin müştərilər tərəfindən edilən təkliflərə əsasən həyata keçirilən satış;
- 1.1.33. potensial  rəqib -  rəqabəti  məhdudlaşdıran  sazişlər  və  ya  digər  hərəkətlər (hərəkətsizlik)  olmadığı  təqdirdə  qısa  müddət  ərzində  zəruri  xərcləri  çəkməklə  müvafiq bazara  daxil  olmaq  imkanına  malik  (yalnız  nəzəri  mümkünlük  istisna  olmaqla)  təsərrüfat subyekti;
- 1.1.34. rəqabət - məhsulun mövcud və ya potensial müştəriləri və (və ya) satıcıları ilə daha əlverişli işgüzar münasibətlər yaratmaq məqsədilə müstəqil fəaliyyət göstərən təsərrüfat subyektlərinin qanuna zidd olmayan fəaliyyəti;
- 1.1.35. rəqabət aparmamaq öhdəliyi -  alıcının  satıcı  tərəfindən  təchiz  olunan  məhsul ilə rəqabətdə olan məhsulu istehsal etmək, digər təsərrüfat subyektindən almaq, satmaq və ya  təkrar  satmaq  imkanını  məhdudlaşdıran  birbaşa  və  ya  dolayı  öhdəlik  və  ya  alıcının müvafiq  bazarda  eyni  və  ya  qarşılıqlı  əvəz  oluna  bilən  məhsulun  50  faizindən  çoxunu (sonuncu maliyyə ilində onun satın aldığı məhsulun dəyəri və ya bu mümkün olmadıqda həcminə uyğun olaraq hesablanır) satıcıdan və ya satıcı tərəfindən müəyyən olunan digər təsərrüfat subyektindən almağa məcbur edən birbaşa və ya dolayı öhdəlik;
- 1.1.36. rəqabətin məhdudlaşdırılması - bazar subyektləri tərəfindən rəqabətin qarşısını alan,  aradan  qaldıran  və  ya  ona  məhdudiyyətlər  qoymaq  məqsədi  daşıyan,  belə  nəticələrə səbəb olan, yaxud belə nəticələrə səbəb ola bilən sazişlərin bağlanması, uyğunlaşdırılmış hərəkətlərin edilməsi, qərarların qəbul edilməsi, hökmran mövqedən sui-istifadə və bu kimi digər hərəkətlərin həyata keçirilməsi;
- 1.1.37. rəqabət orqanı -  rəqabət  qanunvericiliyinə  əməl  edilməsinə  dövlət  nəzarətini həyata  keçirən,  dövlətin  rəqabət  siyasətinin  formalaşdırılmasında  iştirak  edən  və  həmin siyasətin həyata keçirilməsini, habelə rəqabət sahəsində tənzimlənməni təmin edən müvafiq icra hakimiyyəti orqanının müəyyən etdiyi orqan (qurum);
- 1.1.38. rəqib - müvafiq bazara məhsul çıxara bilən təsərrüfat subyekti;
- 1.1.39. satıcı - məhsulu müştəriyə satan və ya təkrar satış üçün paylayan təsərrüfat subyekti;
- 1.1.40. saziş - təsərrüfat subyektləri və (və ya) digər subyektlər arasında bazardakı davranışlarla bağlı ortaq maraqların hər hansı qaydada nümayiş etdirilməsinə dair açıq və ya  gizli  şəkildə  yazılı  və  ya  şifahi  formada  (o  cümlədən  etibarsız  olub  nəticə  yaradan, ləğv  və  ya  xitam  edilmiş)  razılaşmalar  və  ya  əqdlər,  habelə  təsərrüfat  subyektlərinin birliklərinin qərarları;
- 1.1.41. selektiv  təchizat  sistemi -  satıcının  məhsulu  yalnız  müəyyən  meyar  əsasında seçilmiş distribüterlərə satmaq və belə distribüterlərin məhsulu onlar üçün ayrılmış ərazi daxilində  digər  distribüterlərə  icazəsiz  satmamaq  öhdəliyini  müəyyən  edən  saziş  və  ya sazişlər məcmusu;
- 1.1.42. şaquli saziş - bir-biri ilə alqı-satqı münasibətində olan və ya ola bilən və rəqib olmayan təsərrüfat subyektlərinin və ya digər subyektlərin öz aralarında bağladıqları, yaxud təsərrüfat subyektləri ilə digər subyektlər arasında bağlanılan saziş;
- 1.1.43. şəbəkə  effekti -  informasiya-telekommunikasiya  şəbəkələri  vasitəsilə  məhsul satışını  həyata  keçirən  təsərrüfat  subyektinin  həmin  şəbəkəyə  qoşulan  istifadəçilərin sayının çoxalması hesabına müvafiq bazara təsir imkanının artması;
- 1.1.44. şəxslər qrupu - Azərbaycan Respublikasının Vergi Məcəlləsinə əsasən qarşılıqlı surətdə  asılı  olan  hüquqi  və  ya  fiziki  şəxslər,  habelə  bir-birinin  və  ya  biri  digərinin qəbul etdiyi qərarlara və ya bazardakı fəaliyyətinə birbaşa və ya dolayı yolla, həlledici nəzarət  edən,  yaxud  eyni  şəxslər  (hüquqi  və  ya  fiziki)  və  ya  onların  ailə  üzvləri tərəfindən idarə edilən hüquqi və ya fiziki şəxslər;
- 1.1.45. təbii  inhisar -  istehsalın  texnoloji  xüsusiyyətlərinə  görə  rəqabətin  mümkün olmadığı, habelə iqtisadi baxımdan əlverişli və ya məqsədəuyğun hesab edilmədiyi şəraitdə dövlət  və  ya  ictimai  maraqlar  səbəbindən  ödənilməsi  zəruri  olan,  lakin  istehlakda  başqa məhsul  ilə  əvəz  edilə  bilməyən  məhsula  tələbatın  təmin  edilməsi  üçün  daha  səmərəli  olan bazarın vəziyyəti;
- 1.1.46. təbii inhisar subyekti - təbii inhisar şəraitində məhsul istehsalı (satışı) ilə məşğul olan və müvafiq icra hakimiyyəti orqanının müəyyən etdiyi orqanın (qurumun) təsdiq etdiyi siyahıya daxil edilən təsərrüfat subyekti;
- 1.1.47. təmərküzləşmə - bu Məcəllənin 26-cı maddəsində qeyd olunan qaydada bir və ya bir neçə təsərrüfat subyektinin, onun müəyyən hissələrinin (fəaliyyət sahələrinin) birləşməsi, yaxud təsərrüfat subyektinin, onun müəyyən hissələrinin (fəaliyyət sahələrinin, səhmlərinin, paylarının) və hüquqlarının əldə edilməsi, yaxud birgə təsərrüfat subyektinin yaradılması;
- 1.1.48. tənzimləyici  qurum -  qanuna  uyğun  olaraq  bazarın  müvafiq  sahəsində  dövlət tənzimləmə funksiyalarını həyata keçirən qurum;
- 1.1.49. təsərrüfat  subyekti -  mülkiyyət  növündən,  təşkilati  hüquqi  formasından  və maliyyələşmə  mənbəyindən  asılı  olmayaraq,  sahibkarlıq  fəaliyyəti  daxil  olmaqla  iqtisadi fəaliyyətlə  məşğul  olan  istənilən  hüquqi  və  ya  fiziki  şəxs,  xarici  hüquqi  və  ya  fiziki şəxsin  daimi  nümayəndəliyi,  filialı  və  digər  bölməsi,  habelə  şəxslər  qrupu,  təsərrüfat subyektlərinin birlikləri, yaxud təsərrüfat subyektinə həlledici nəzarət edən bir və ya bir neçə fiziki şəxs;
- 1.1.50. təsərrüfat subyektlərinin birlikləri - eyni növ fəaliyyəti həyata keçirən iki və ya daha çox təsərrüfat subyekti tərəfindən yaradılan, dövlət və ictimaiyyət qarşısında öz  üzvlərini  (iştirakçılarını)  təmsil  edən  və  onların  qanuni  maraqlarını  müdafiə  edən təşkilat, habelə hüquqi şəxslərin ittifaqları;
- 1.1.51. uyğunlaşdırılmış hərəkətlər -müvafiq bazarda aralarında saziş olmadan təsərrüfat subyektinin öz davranışını digər təsərrüfat subyektinin hərəkətlərinə (hərəkətsizliyinə) uyğunlaşdırması (əlaqələndirməsi və ya təkrarlaması), paralel hərəkətlər və ya üçüncü şəxslər tərəfindən koordinasiya olunmuş hərəkətlər;
- 1.1.52. üfüqi saziş - müvafiq bazarda fəaliyyət göstərən və bir-biri ilə rəqib olan (o cümlədən potensial rəqib ola bilən) təsərrüfat subyektlərinin və ya digər subyektlərin öz aralarında bağladıqları, yaxud təsərrüfat subyektləri ilə digər subyektlər arasında bağlanılan saziş;
- 1.1.53. ümumi  iqtisadi  mənafeyə  xidmət  edən  fəaliyyət -  normal  bazar  şəraitində təsərrüfat  subyektlərinin  təklif  edə  bilmədiyi  məhsulun  müştərilərə  uyğun  qiymətə  və keyfiyyətdə çatdırılmasını təmin etmək məqsədilə dövlət tərəfindən təsərrüfat subyektlərinə (təbii inhisarlar və dövlət inhisarları daxil olmaqla) müstəsna hüquqların verilməsi yolu ilə onlar tərəfindən həmin məhsulun bazara təklif edilməsi;
- 1.1.54. yüksək inhisar qiyməti -  hökmran  mövqe  tutmuş  təsərrüfat  subyektinin  əsassız (artırılmış) xərclərin kompensasiyası və ya rəqabət şəraitinə nisbətən əlavə mənfəət əldə edilməsi  məqsədilə  satdığı  məhsullara  rəqabət  şəraitində  formalaşan  qiymətlərdən  yüksək müəyyənləşdirdiyi qiymət.
- 1.2.  Bu  Məcəllənin  məqsədləri  üçün  sonuncu  hesabat  ili  dedikdə,  sonuncu  maliyyə  ili nəzərdə tutulur.
- 1.3. Bu Məcəllədə istifadə olunan digər anlayışlar Azərbaycan Respublikasının normativ hüquqi aktları ilə müəyyən olunmuş mənaları ifadə edir.

## Maddə 2. Azərbaycan Respublikasının rəqabət qanunvericiliyi

- 2.1.  Azərbaycan  Respublikasının  rəqabət  qanunvericiliyi  Azərbaycan  Respublikasının Konstitusiyasından, Azərbaycan Respublikasının tərəfdar çıxdığı beynəlxalq müqavilələrdən, bu  Məcəllədən  və  bu  sahədə  münasibətləri  tənzimləyən  digər  normativ  hüquqi  aktlardan ibarətdir.
- 2.2.  Bu  Məcəllə  əqli  mülkiyyət  sahəsində  Azərbaycan  Respublikasının  normativ  hüquqi aktları ilə müəyyən olunan hüquqları məhdudlaşdırmır.

## Maddə 3. Azərbaycan Respublikasının rəqabət siyasətinin prinsipləri

- 3.1. Rəqabət siyasətinin prinsipləri aşağıdakılardır:
- 3.1.1.  sahibkarlıq  fəaliyyəti  də  daxil  olmaqla,  iqtisadi  fəaliyyətin  azad  və  sağlam rəqabət şəraitində həyata keçirilməsinin təmin olunması;
- 3.1.2. rəqabətin təmin olunması, qorunması və inkişaf etdirilməsi;
- 3.1.3. iqtisadiyyatın inhisarsızlaşdırılması və rəqabətin stimullaşdırılması;
- 3.1.4. rəqabətin məhdudlaşdırılmasına səbəb ola bilən sazişlərə, davranış və hərəkətlərə (hərəkətsizliyə), habelə təbii inhisar fəaliyyətinə dövlət tənzimlənməsinin və nəzarətinin təmin olunması;
- 3.1.5. qiymətlərin bazarda tələb və təklifin qarşılıqlı təsiri əsasında formalaşması;
- 3.1.6. sərbəst qiymətqoymada müştərilərin mənafeyinin nəzərə alınması və sərbəst seçim hüququnun təmin olunması;
- 3.1.7.  müştərilərin  və  təbii  inhisar  subyektlərinin  maraqlarının  uzlaşdırılmasının təmin olunması;
- 3.1.8.  rəqabəti  məhdudlaşdıran  sazişlərin,  təmərküzləşmələrin  və  hökmran  mövqedən  və təbii inhisar mövqeyindən sui-istifadənin yolverilməzliyi;
- 3.1.9. bütün bazar subyektləri üçün bazara sərbəst giriş, resurslara bərabər əlçatanlıq və bərabər tənzimləmə şərtlərinin müəyyən edilməsi.

## Maddə 4. Bu Məcəllənin tətbiq dairəsi

- 4.1.  Bu  Məcəllə  Azərbaycan  Respublikasında  iqtisadiyyatın  bütün  sahələrində  fəaliyyət göstərən  təsərrüfat  subyektlərinin  öz  aralarında,  onlarla  dövlət  orqanları  (qurumları), yerli özünüidarəetmə orqanları, tənzimləyici qurumlar və digər subyektlər, habelə müştərilər arasında yaranan və rəqabətə təsir edən münasibətləri tənzimləyir.
- 4.2. Bu Məcəllə ümumi iqtisadi mənafeyə xidmət edən fəaliyyətə, habelə belə fəaliyyətlə

məşğul olan bazar subyektlərinin digər iqtisadi fəaliyyətinə də şamil edilir.

- 4.3. Bu Məcəllə Azərbaycan Respublikasının təsərrüfat subyektləri ilə xarici ölkələrin hüquqi  və  fiziki  şəxsləri  arasında  bağlanılan  sazişlərin,  təmərküzləşmələrin  və  (və  ya) həmin subyektlərin xaricdəki fəaliyyətinin daxili bazarda rəqabəti məhdudlaşdırdığı (və ya məhdudlaşdıra biləcəyi) hallara da şamil edilir.
- 4.4. Siyahısı müvafiq icra hakimiyyəti orqanının müəyyən etdiyi orqan (qurum) tərəfindən təsdiq edilən fəaliyyət sahələrinə və məhsullara bu Məcəllənin tələbləri müvafiq icra hakimiyyəti orqanının müəyyən etdiyi orqan (qurum) tərəfindən müəyyən olunan hallarda tətbiq edilmir və ya məhdud tətbiq edilir.
- 4.5. Ələt azad iqtisadi zonasında rəqabətlə bağlı məsələlər 'Ələt azad iqtisadi zonası haqqında' Azərbaycan Respublikası Qanununun tələblərinə uyğun olaraq tənzimlənir.

## Maddə 5. Rəqabətin əhəmiyyətli dərəcədə məhdudlaşdırılması

- 5.1. Bu Məcəllədə rəqabətin əhəmiyyətli dərəcədə məhdudlaşdırılması dedikdə aşağıdakılar nəzərdə tutulur:
- 5.1.1. ardıcıl 12 (on iki) ay ərzində istənilən dövr aralığında müvafiq bazarın şəxslər qrupuna  daxil  olmayan  subyektlərinin  sayının  10  faiz  və  daha  çox  azalmasına  səbəb  olan hərəkətlərə (hərəkətsizliyə) yol verilməsi;
- 5.1.2. ardıcıl 12 (on iki) ay ərzində istənilən dövr aralığında hökmran mövqedə olmayan təsərrüfat  subyektlərinin  birgə  bazar  payının  50  faiz  və  daha  çox  azalmasına  səbəb  olan hərəkətlərə (hərəkətsizliyə) yol verilməsi;
- 5.1.3.  digər  təsərrüfat  subyektlərinin  müvafiq  bazara  daxil  olmasının  qarşısının alınması;
- 5.1.4. müvafiq bazarda təsərrüfat subyektlərinin bazar paylarının 90 faizinin 6 (altı) aydan çox olan müddətdə dəyişməz qalmasına gətirib çıxaran hərəkətlərə yol verilməsi.

## 2-ci fəsil

## RƏQABƏT SAHƏSİNDƏ BAZAR SUBYEKTLƏRİNİN VƏZİFƏLƏRİ VƏ HÜQUQLARI

## Maddə 6. Rəqabət sahəsində bazar subyektlərinin vəzifələri

- 6.1. Rəqabət sahəsində bazar subyektlərinin vəzifələri aşağıdakılardır:
- 6.1.1. rəqabət qanunvericiliyinin tələblərinə riayət etmək;
- 6.1.2. rəqabət orqanının vəzifəli şəxslərinin qanunda nəzərdə tutulmuş səlahiyyətlərinin  bu  Məcəlləyə  uyğun  olaraq  icrası  üçün  lazımi  şərait  yaratmaq,  onların rəqabət qanunvericiliyinə uyğun olaraq verdikləri göstərişləri və qanuni tələblərini icra etmək;
- 6.1.3. yoxlama zamanı yoxlamaya aid sənədləri (məlumatları) yoxlayıcıya təqdim etmək və yaranan suallara şifahi və (və ya) yazılı izahatlar vermək, habelə sənədlərin (məlumatların) təhrif olunmasına yol verməmək;
- 6.1.4. bu Məcəllə ilə müəyyən edilmiş hallarda və qaydada zəruri məlumatları (qanunda nəzərdə tutulduğu hallarda kommersiya, vergi, gömrük və bank sirri, habelə statistik sirr sayılan məlumatlar daxil olmaqla) və sənədləri (onların təsdiq olunmuş surətlərini) rəqabət orqanına təqdim etmək;
- 6.1.5.  bu  Məcəllə  və  Azərbaycan  Respublikasının  digər  normativ  hüquqi  aktları  ilə müəyyən edilən digər vəzifələri yerinə yetirmək.

## Maddə 7. Rəqabət sahəsində bazar subyektlərinin hüquqları

- 7.1. Rəqabət sahəsində bazar subyektlərinin hüquqları aşağıdakılardır:
- 7.1.1. rəqabət qanunvericiliyi haqqında, habelə bazar subyektlərinin, rəqabət orqanının və onun vəzifəli şəxslərinin rəqabət sahəsinə aid hüquqları və vəzifələri barədə rəqabət orqanından əvəzsiz olaraq yazılı məlumat (izahat) almaq;
- 7.1.2. rəqabət qanunvericiliyində nəzərdə tutulmuş tənzimləmə tədbirlərinin tətbiqi ilə əlaqədar təkzibedici sübutları və materialları rəqabət orqanına təqdim etmək;

7.1.3.  əlavə  sübut  və  izahatların  təqdim  edilməsi  üçün  müəyyən  olunmuş  müddətin uzadılması barədə rəqabət orqanına müraciət etmək;

- 7.1.4. barəsində aparılan araşdırmaların və yoxlamaların materialları ilə tanış olmaq, qəbul edilmiş qərarlara münasibətdə rəyini bildirmək;
- 7.1.5. barəsində aparılan araşdırmalara və yoxlamaların nəticələrinə dair sənədlərin və qəbul edilmiş qərarların surətini almaq;
- 7.1.6. rəqabət orqanının inzibati aktlarından, onun vəzifəli şəxslərinin hərəkətlərindən (hərəkətsizliyindən) inzibati qaydada və məhkəməyə şikayət etmək;
- 7.1.7.  rəqabət  orqanının  inzibati  aktları,  onun  vəzifəli  şəxslərinin  hərəkətləri (hərəkətsizliyi)  nəticəsində  dəymiş  zərərin  ödənilməsini  mülki  qanunvericiliklə  müəyyən edilmiş qaydada tələb etmək;
- 7.1.8. rəqabət orqanının vəzifəli şəxslərindən bazar subyektinin təqdim etdiyi

məlumatların və sənədlərin (kommersiya, vergi, gömrük və bank sirri, habelə statistik sirr sayılan məlumatlar daxil olmaqla) qanunla müəyyən edilmiş qaydada qorunmasını tələb etmək;

- 7.1.9.  rəqabət  qanunvericiliyinə  riayət  olunması  və  pozulmasının  qarşısını  almaq məqsədilə özünün rəqabət qanunvericiliyi tələblərinə uyğunluğunun daxili təminatı sistemini təşkil etmək;
- 7.1.10.  rəqabət  qanunvericiliyinin  pozulması  nəticəsində  qanunsuz  gəlir  əldə  etmiş bazar subyektindən həmin pozuntu halı üzrə zərərinin əvəzinin ödənilməsini mülki qanunvericiliklə müəyyən edilmiş qaydada tələb etmək;
- 7.1.11.  bu  Məcəllə  və  Azərbaycan  Respublikasının  digər  normativ  hüquqi  aktları  ilə müəyyən edilən digər hüquqları həyata keçirmək.

## 3-cü fəsil RƏQABƏT ORQANI

## Maddə 8. Rəqabət orqanı

- 8.1.  Rəqabət  orqanının  bu  Məcəlləyə  uyğun  olaraq  qəbul  etdiyi  qərarları  onların  aid olduğu bütün bazar subyektləri üçün məcburidir.
- 8.2. Rəqabət qanunvericiliyinin pozulması haqqında işlərə baxılması və qanun pozuntularının aradan qaldırılması məqsədilə rəqabət orqanı tərəfindən rəqabət komissiyası yaradılır.  Rəqabət  komissiyasının  yaradılması,  tərkibi,  rəqabət  komissiyası  tərəfindən işlərə baxılması və qərarların qəbul edilməsi qaydaları müvafiq icra hakimiyyəti orqanının müəyyən etdiyi orqan (qurum) tərəfindən təsdiq olunur.

## Maddə  9.  Rəqabət  orqanının  işçilərinin  sosial  təminatı,  maliyyə  sanksiyalarından  və digər vəsaitlərdən ayırmalar

- 9.1. Xidməti fəaliyyətlə əlaqədar rəqabət orqanının işçisinin və ya onun ailə üzvlərinin  əmlakına  dəymiş  zərər,  onun  müraciəti  əsasında,  məhkəmə  qaydasında  təqsirkar şəxsdən tutulmaqla, tam həcmdə dövlət büdcəsinin vəsaiti hesabına ödənilir.
- 9.2. Bu Məcəllənin tələblərinin pozulmasına görə bu Məcəllə və Azərbaycan Respublikasının  İnzibati  Xətalar  Məcəlləsinə  əsasən  müvafiq  icra  hakimiyyəti  orqanının müəyyən  etdiyi  orqan  (qurum)  tərəfindən  tətbiq  olunan  sanksiya  və  cərimələrdən  toplanan vəsaitin  50  faizi  (bu  Məcəllənin  81.2-ci  maddəsinə  əsasən  qanunsuz  gəlirə  mütənasib artırılan  hissə  və  əlavə  maliyyə  sanksiyası  istisna  edilməklə)  müvafiq  icra  hakimiyyəti orqanının müəyyən etdiyi orqanın (qurumun) işçilərinin sosial təminatının gücləndirilməsi və maddi-texniki bazasının möhkəmləndirilməsi məqsədilə müvafiq icra hakimiyyəti orqanının müəyyən etdiyi orqanın (qurumun) hesabına köçürülür.
- 9.3.  Bu  Məcəllənin  9.2-ci  maddəsi  ilə  müəyyən  edilmiş  vəsaitin  bölgüsü  və  ondan istifadə qaydası müvafiq icra hakimiyyəti orqanının müəyyən etdiyi orqan (qurum) tərəfindən müəyyən olunur.

## Maddə 10. Maraqlar toqquşması

- 10.1.  Rəqabət  orqanının  vəzifəli  şəxsi  bu  Məcəllənin  tələbləri  nəzərə  alınmaqla vəzifələrini  həyata  keçirərkən  'Dövlət  qulluqçularının  etik  davranış  qaydaları  haqqında' Azərbaycan  Respublikası  Qanununun  maraqların  toqquşması  ilə  bağlı  müddəalarına  riayət etməlidir.
- 10.2. Rəqabət orqanının vəzifəli şəxsi aşağıdakı hallarda xidməti vəzifələrini təsərrüfat subyektinə münasibətdə həyata keçirə bilməz:
- 10.2.1. rəqabət orqanının vəzifəli şəxsi ilə müvafiq təsərrüfat subyekti (hüquqi şəxs olduqda təsisçisinin, iştirakçısının, benefisiar mülkiyyətçisinin, qanuni təmsilçisinin və ya idarəetmə orqanlarının üzvləri) arasında ailə üzvləri münasibətləri olduqda;
- 10.2.2. rəqabət orqanının vəzifəli şəxsinin və (və ya) onun ailə üzvlərinin bilavasitə və  ya  dolayı  yolla  müvafiq  təsərrüfat  subyektində  (onun  fəaliyyətində)  maliyyə  marağı olduqda.

## 4-cü fəsil RƏQABƏTİ MƏHDUDLAŞDIRAN SAZİŞLƏR

## Maddə 11. Rəqabəti məhdudlaşdıran üfüqi sazişlər

- 11.1. Bu Məcəllənin 13-cü maddəsi nəzərə alınmaqla, rəqabəti məhdudlaşdıran nəticələrə səbəb  olan  və  ya  ola  bilən  üfüqi  sazişlər  və  uyğunlaşdırılmış  hərəkətlər,  o  cümlədən aşağıdakı  hədəflərdən  birinə  və  ya  bir  neçəsinə  çatmaq  məqsədilə  bağlanılan  kartel sövdələşmələri və uyğunlaşdırılmış hərəkətlər qadağan edilir və bağlanıldığı andan əhəmiyyətsizdir:
- 11.1.1.  alış  və  ya  satış  qiymətlərinin,  yaxud  hər  hansı  digər  ticarət  şərtlərinin

birbaşa və ya dolayı yolla razılaşdırılması və (və ya) bununla əlaqədar məlumat mübadiləsinin aparılması;

- 11.1.2. istehsalın, bazarın, texniki inkişafın, investisiyaların məhdudlaşdırılması və ya onlara nəzarət edilməsi;
- 11.1.3. bazarların, o cümlədən müştərilərin, satıcıların, ərazilərin, xammal mənbələrinin,  yaxud  məhsulun  konkret  növlərinin  istehsalının  (satışının)  öz  aralarında bölüşdürülməsi;
- 11.1.4.  müvafiq  bazarda  tələb  və  təklifin  həcminin  əvvəlcədən  müəyyənləşdirilməsi  və (və ya) ona nəzarət edilməsi;
- 11.1.5. dövlət satınalmaları, hərrac və digər müsabiqələrdə iştirak edən və ya iştirak edəcək  təsərrüfat  subyektlərinin  və  (və  ya)  təklif  olunacaq  satış  (alış)  qiymətlərinin onlar arasında əvvəlcədən razılaşdırılması, yaxud bu prosesə digər formada qanunsuz təsir göstərilməsi;
- 11.1.6. digər təsərrüfat subyektləri ilə aparılan eyni və ya oxşar əməliyyatlara fərqli şərtlərin tətbiqi və bununla da onların rəqabətdə əlverişsiz vəziyyətə salınması;
- 11.1.7.  saziş  iştirakçısı  olmayan  rəqiblərlə  müqavilələrə  mahiyyətinə  və  işgüzar adətlərə  əsasən,  həmin  müqavilələrin  predmeti  ilə  əlaqəsi  olmayan  və  (və  ya)  onun  üçün əlverişsiz olan şərtin (öhdəliyin) daxil edilməsi;
- 11.1.8. digər təsərrüfat subyektlərinin saziş iştirakçısı olmayan bir sıra təsərrüfat subyektləri ilə kommersiya münasibətləri qurmamağa və ya müqavilə bağlamamağa sövq edilməsi;
- 11.1.9.  saziş  iştirakçısı  olmayan  rəqib  təsərrüfat  subyektlərinin  müvafiq  bazara girişinin məhdudlaşdırılması və ya həmin bazardan sıxışdırılıb çıxarılması;
- 11.1.10. rəqabət üçün vacib əhəmiyyəti olan müqavilələrə və ya təsərrüfat subyektlərinin birliklərinə qoşulmaqdan kollektiv imtina edilməsi.
- 11.2. Rəqabəti məhdudlaşdıran üfüqi sazişlərin, o cümlədən kartel sövdələşmələrinin və uyğunlaşdırılmış hərəkətlərin müəyyən edilməsi və sübutların əldə edilməsi üçün aşağıdakılar araşdırılır:
- 11.2.1. müvafiq bazarda sabit iqtisadi amillər (pandemiyanın, iqtisadi böhranın və ya iqtisadiyyatın inkişafına təsir edən digər hadisələrin baş vermədiyi) şəraitində hər hansı şəxslər  qrupuna  daxil  olmayan  təsərrüfat  subyektlərinin  sayının  20  faiz  və  daha  çox azalması və (və ya) bazardan çəkilməsi;
- 11.2.2. müvafiq bazarda dəyişməz iqtisadi amillər (vergi, kredit və sığorta siyasətinin, minimum əməkhaqqı məbləğinin dəyişmədiyi) şəraitində məhsul dövriyyəsinin 20 faiz və daha çox dəyişməsi;
- 11.2.3.  müvafiq  bazarda  qiyməti  formalaşdıran  ümumi  şərtlər  (dövlət  tənzimləməsi,  o cümlədən gömrük rüsumları, vergitutma və tariflər) dəyişmədiyi halda, qiymətlərin 30 (otuz) gün ərzində 10 faizdən çox dəyişdirilməsi;
- 11.2.4. müvafiq bazarda 30 faiz və daha çox birgə paya malik olan saziş iştirakçılarının  hamısı  tərəfindən  qiymətlərin  30  (otuz)  gün  ərzində  10  faizdən  çox dəyişdirilməsi  və  ya  satış  həcminin  əsassız  olaraq  məhdudlaşdırılması  (mal  qıtlığının yaradılması);
- 11.2.5. təsərrüfat subyektlərinin eyni vaxtda bir ərazidə yerləşən bazarda cəmləşməsi və ya digər ərazidə yerləşən bazarlardan çəkilməsi;
- 11.2.6.  dövlət  orqanları  (qurumları),  yerli  özünüidarəetmə  orqanları,  tənzimləyici qurumlar tərəfindən dövlət və bələdiyyə xidmətlərinin göstərilməsi ilə bağlı saziş iştirakçısı  olmayan  təsərrüfat  subyektlərinə  normativ  hüquqi  aktlarda  nəzərdə  tutulmayan tələblərin qoyulması;
- 11.2.7. müvafiq bazarda təsərrüfat subyektlərinin bazar paylarının 90 faizinin 6 (altı) aydan çox olan müddətdə dəyişməz qalması;
- 11.2.8.  müvafiq  bazarda  təsərrüfat  subyektlərinin  bazar  paylarının  dəyişməz  iqtisadi amillər  (vergi,  kredit  və  sığorta  siyasətinin,  minimum  əməkhaqqı  məbləğinin  dəyişmədiyi) şəraitində 20 faiz və daha çox dəyişməsi.
- 11.3. Bu Məcəllənin 11-ci maddəsinin müddəaları müvafiq bazarda rəqib olan təsərrüfat subyektləri arasında bağlanan şaquli sazişlərə də şamil edilir.
- 11.4.  Təsərrüfat  subyektlərinin  hərəkətləri  uyğunlaşdırılmış  hərəkət  hesab  olunması üçün aşağıdakı şərtlərə birlikdə cavab verməlidir:
- 11.4.1. rəqib təsərrüfat subyektinin hərəkətləri əvvəlcədən təsərrüfat subyektinə məlum olmalıdır;
- 11.4.2. təsərrüfat subyektlərinin hərəkətləri müvafiq bazarın tələbi əsasında və təbii şəraitdə  formalaşan,  habelə  bütün  təsərrüfat  subyektlərinə  eyni  dərəcədə  təsir  edən amillərdən asılı olmamalıdır.
- 11.5. Sazişin məqsədi bu Məcəllənin 11.1-ci və 12.1-ci maddələrində nəzərdə tutulmadıqda,  rəqabət  orqanı  müvafiq  sazişin  rəqabəti  məhdudlaşdıran  nəticələrə  səbəb olması və ya olma ehtimalı ilə bağlı araşdırma aparır. Sazişlərin rəqabəti məhdudlaşdıran nəticələrə  səbəb  olması  və  ya  ola  bilməsinə  dair  meyarlar  müvafiq  icra  hakimiyyəti orqanının müəyyən etdiyi orqan (qurum) tərəfindən müəyyən edilir.
- 11.6.  Təsərrüfat  subyekti  rəqabəti  məhdudlaşdırma  məqsədli  müzakirələrin  aparıldığı

iclasda  iştirak  etdikdə  və  ya  ona  rəqabəti  məhdudlaşdırıcı  xarakterli  istənilən  formada məlumat verildikdə, həmin subyekt bazarda olan davranışını həmin müzakirələr və ya məlumat əsasında  aparmadıqda  belə  özünü  müzakirələrdən  və  ya  məlumatdan  uzaqlaşdırmadıqda,  həmin sazişin iştirakçısı hesab olunur. Özünü müzakirələrdən və ya məlumatdan uzaqlaşdırmaq üçün təsərrüfat  subyekti  müzakirənin  bütün  iştirakçılarına  açıq  və  ətraflı  şəkildə  bazardakı davranışını müzakirələr və ya məlumat əsasında tənzimləməyəcəyini bildirməli və ya rəqabət orqanına bu barədə məlumat verməlidir.

- 11.7. Bu Məcəllənin 11-ci maddəsinin müddəaları müvafiq bazarda fəaliyyət göstərməyən, lakin bu maddə ilə qadağan edilmiş və bu Məcəllənin 13-cü və 14-cü maddələrinin tələblərinə cavab  verməyən  sazişin  tərəflərinin  ümumi  məqsədlərinə  çatmasında  iştirak  edən  və  həmin məqsədlərə  nail  olunması  üçün  faktiki  hərəkətlərin  edildiyini  bilən  və  ya  bilməli  olan digər təsərrüfat subyektlərinə də tətbiq olunur.
- 11.8. Bu Məcəllənin 11.1.5-ci maddəsi istisna olmaqla, bu Məcəllənin 11-ci maddəsinin müddəaları eyni şəxslər qrupuna daxil olan şəxslər arasındakı münasibətlərə tətbiq edilmir.

## Maddə 12. Rəqabəti məhdudlaşdıran şaquli sazişlər

- 12.1. Bu Məcəllənin 12-ci maddəsində nəzərdə tutulan istisnalar və bu Məcəllənin 13-cü maddəsi nəzərə alınmaqla, aşağıdakı şərtlərdən bir və ya daha çoxunu nəzərdə tutan rəqabəti məhdudlaşdıran (məhdudlaşdıra bilən) şaquli sazişlər qadağan edilir və bağlanıldığı andan əhəmiyyətsizdir:
- 12.1.1.  satıcı  tərəfindən  alıcının  təkrar  satış  qiymətini  müəyyən  etmək  imkanının məhdudlaşdırılması,  o  cümlədən  təkrar  satış  qiymətinin  məbləğini  və  ya  minimum  həddini müəyyən  etməklə  məhsulu  həmin  qiymətdən  aşağı  qiymətə  satmamağa  aşağıdakılar  istisna olmaqla sövq edilməsi:
- 12.1.1.1. alıcıya təkrar satış qiymətinin minimum həddinin yalnız tövsiyə edilməsi (bu halda  tövsiyənin  məcburi  xarakter  daşımaması  yazılı  şəkildə  satıcı  tərəfindən  bəyan edilməlidir  və  məhsulun  üzərində  (etiketində)  qiymət  yazıldıqda  həmin  qiymətin  'tövsiyə olunan qiymət' olduğu qeyd olunmalıdır);
- 12.1.1.2. satıcı tərəfindən məhsulun maksimum satış qiymətinin müəyyənləşdirilməsi;
- 12.1.2. eksklüziv təchizat sistemi üzrə satıcı tərəfindən aşağıdakılar istisna olmaqla alıcının  məhsulu  aktiv  və  ya  passiv  qaydada  sata  biləcəyi  ərazinin  və  ya  müştərilərin məhdudlaşdırılması:
- 12.1.2.1.  satıcı  tərəfindən  onun  özünə  və  ya  digər  alıcıya  eksklüziv  olaraq  ayrılan ərazi və ya müştəri qrupuna alıcı tərəfindən aktiv satışın məhdudlaşdırılması;
- 12.1.2.2. topdansatış səviyyəsində fəaliyyət göstərən alıcının son istehlakçılara aktiv və ya passiv satışının məhdudlaşdırılması;
- 12.1.2.3.  birləşdirilmə  məqsədləri  üçün  təchiz  edilən  tərkib  hissələrinin,  onlardan istifadə edərək satıcı ilə eyni növ məhsulu istehsal edəcək təsərrüfat subyektlərinə aktiv və ya passiv satışı üzrə alıcıya məhdudiyyət qoyulması;
- 12.1.3.  selektiv  təchizat  sistemi  daxilində  eyni  və  ya  fərqli  ticarət  səviyyələrində fəaliyyət göstərən alıcılar arasında qarşılıqlı təchizata məhdudiyyətlərin qoyulması;
- 12.1.4. selektiv təchizat sistemi daxilində aşağıdakılar istisna olmaqla satıcı tərəfindən  sistem  iştirakçısı  olan  alıcıların  məhsulları  satacağı  ərazi  və  ya  müştəri qruplarının məhdudlaşdırılması:
- 12.1.4.1.  satıcı  tərəfindən  onun  özünə  və  ya  digər  alıcıya  eksklüziv  olaraq  ayrılan ərazi  və  ya  müştəri  qrupuna  selektiv  təchizat  sisteminin  iştirakçısı  olan  alıcılar tərəfindən aktiv satışın məhdudlaşdırılması;
- 12.1.4.2.  selektiv  təchizat  sisteminin  iştirakçısı  olan  alıcılar  tərəfindən  həmin sistemin  mövcud  olduğu  ərazidə  selektiv  təchizat  sisteminin  iştirakçısı  olmayan  alıcıya satışın məhdudlaşdırılması;
- 12.1.4.3.  topdansatış  səviyyəsində  fəaliyyət  göstərən  selektiv  alıcının  müştərilərə aktiv və ya passiv satışının məhdudlaşdırılması;
- 12.1.4.4.  birləşdirilmə  məqsədləri  üçün  təchiz  edilən  tərkib  hissələrinin,  onlardan istifadə edərək satıcı ilə eyni növ əmtəəni istehsal edəcək təsərrüfat subyektlərinə aktiv və ya passiv satışı üzrə alıcıya məhdudiyyət qoyulması.
- 12.2. Şaquli sazişlərdə aşağıdakı şərtlərin nəzərdə tutulması qadağan olunur:
- 12.2.1.  3  (üç)  ildən  artıq  müddət  üçün  nəzərdə  tutulan  birbaşa  və  ya  dolayı  rəqabət aparmama öhdəliyinə dair şərt (əgər alıcı satışı satıcının mülkiyyətində olan torpaq sahəsi və ya digər daşınmaz əmlakda həyata keçirirsə və rəqabət aparmama öhdəliyi alıcının həmin torpaq sahəsi və ya digər daşınmaz əmlakı istifadə etmə müddətindən çox deyilsə, bu maddə tətbiq olunmur);
- 12.2.2. selektiv təchizat sistemi iştirakçılarının satıcıya rəqib olan konkret təsərrüfat subyektinin məhsullarını satmamaq öhdəliyini müəyyən edən şərt;
- 12.2.3. saziş müddəti bitdikdən sonra alıcının müəyyən məhsulu istehsal etmək, almaq, satmaq və ya təkrar satmaq imkanını birbaşa və ya dolayı yolla məhdudlaşdıran şərt.
- 12.3.  Bu  Məcəllənin  12.2.3-cü  maddəsi  aşağıdakı  şərtlərin  hamısı  olduqda  tətbiq olunmur:
- 12.3.1. öhdəlik həmin məhsul ilə rəqabətdə olan mal və ya xidmətə (işə) aiddirsə;
- 12.3.2. öhdəlik satıcı tərəfindən alıcıya ötürülən nou-haunun qorunması üçün
- zəruridirsə;
- 12.3.3.  öhdəlik  satıcı  tərəfindən  təmin  olunan  torpaq  sahəsi  və  ya  digər  daşınmaz əmlakdan həyata keçirilən satış üzrə müəyyənləşdirilirsə;
- 12.3.4. öhdəliyin müddəti sazişin xitamından sonra 1 (bir) ili keçmirsə.
- 12.4. İctimaiyyətə açıqlanmayan nou-haunun açıqlanması və istifadəsi üzrə qeyri-müəyyən müddət  üçün  nəzərdə  tutulan  məhdudiyyət  tətbiq  oluna  bilər  və  bu  Məcəllənin  12.2.3-cü maddəsi belə məhdudiyyətin tətbiqi imkanına xələl gətirmir.
- 12.5. Bu Məcəllənin 12-ci maddəsinin müddəaları müvafiq bazarda fəaliyyət göstərməyən, lakin bu maddə ilə qadağan edilmiş və bu Məcəllənin 13-cü və 14-cü maddələrinin tələblərinə cavab  verməyən  sazişin  tərəflərinin  ümumi  məqsədlərinə  çatmasında  iştirak  edən  və  həmin məqsədlərə  nail  olunması  üçün  faktiki  hərəkətlərin  edildiyini  bilən  və  ya  bilməli  olan digər təsərrüfat subyektlərinə də tətbiq olunur.
- 12.6. Bu Məcəllənin 12-ci maddəsinin müddəaları eyni şəxslər qrupuna daxil olan şəxslər arasındakı münasibətlərə tətbiq edilmir.

## Maddə 13. İstisna edilmiş sazişlər

- 13.1. Texnologiyanın transferti, bazarın tədqiqi və inkişafı ilə əlaqəli olan sazişlər bu  Məcəllənin  13.2-ci  maddəsi  ilə  müəyyənləşdirilən  meyarlara  cavab  verdikdə,  habelə istehlakçılara verdiyi fayda rəqabətin məhdudlaşdırılmasının mənfi təsirlərindən üstün olan sazişlər və uyğunlaşdırılmış hərəkətlər aşağıdakı şərtlərin hamısına birlikdə cavab verdikdə, həmin şərtlərin mövcud olduğu müddətdə rəqabət orqanı tərəfindən qadağadan azad edilir:
- 13.1.1. belə sazişlər məhsulun istehsalının və ya satışının yaxşılaşdırılmasına, yaxud texniki  və  ya  iqtisadi  tərəqqinin  təşviqinə  xidmət  etdikdə  və  istehlakçıların  ədalətli şəkildə əlavə fayda əldə etməsinə imkan yaratdıqda;
- 13.1.2.  belə  sazişlər  bu  Məcəllənin  13.1.1-ci  maddəsində  qeyd  olunanlara  nail  olmaq məqsədilə qeyri-mütənasib əlavə məhdudiyyətlər müəyyən etmədikdə;
- 13.1.3.  belə  sazişlər  təsərrüfat  subyektlərinə  müəyyən  məhsulun  əhəmiyyətli  hissəsinə münasibətdə rəqabətin məhdudlaşdırılması imkanını vermədikdə.
- 13.2. Sazişlərin hansı hallarda bu Məcəllənin 13.1-ci maddəsində qeyd olunan şərtlərə cavab  verməsinə  dair  meyarlar,  həmçinin  texnologiyanın  transferti,  bazarın  tədqiqi  və inkişafı ilə əlaqəli sazişlərin istisna edilməsinə dair meyarlar müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.
- 13.3.  Mikro  və  kiçik  sahibkarlıq  subyektlərinin  rəqabət  qabiliyyətinin  artırılmasına xidmət  edən,  habelə  mikro  və  kiçik  sahibkarlıq  subyektləri  arasında  məhsulun  alınmasına dair  bağlanılan  sazişlər  və  uyğunlaşdırılmış  hərəkətlər  rəqabəti  əhəmiyyətli  dərəcədə məhdudlaşdırmadıqda qadağan edilmir.
- 13.4. Bu Məcəllə ilə qadağan edilən və bu Məcəllənin 12-ci və 13-cü maddələrinə uyğun olaraq istisna olunmaq üçün şərtlərə cavab verməyən sazişlər və uyğunlaşdırılmış hərəkətlər əhəmiyyətsiz  hesab  edilir  və  rəqabət  orqanı  həmin  saziş  və  uyğunlaşdırılmış  hərəkətin pozuntunu  törədən  təsərrüfat  subyektləri  tərəfindən  ləğv  olunmasına  dair  icrası  məcburi göstəriş verir.
- 13.5.  Təsərrüfat  subyektləri  öz  sazişlərinin  bu  Məcəllənin  11.8-ci,  12-ci,  13.1-ci, 13.3-cü  və  14.1-ci  maddələrinin  tələblərinə  əsasən  istisna  edilməsi  və  ya  azəhəmiyyətli olmasının  təsdiqlənməsi  məqsədilə  rəqabət  orqanına  müraciət  etmək  hüququna  malikdirlər. Belə  təsdiqlənmə  yalnız  müəyyən  müddət  üçün,  yəni  təsdiqlənməyə  imkan  verən  şərtlərin ödənildiyi müddətdə qüvvədə ola bilər.
- 13.6.  Bu  Məcəllənin  13.5-ci  maddəsi  əsasında  sazişlərin  rəqabət  qanunvericiliyinə uyğunluğunun təsdiqlənməsi üzrə qaydalar müvafiq icra hakimiyyəti orqanının müəyyən etdiyi orqan (qurum) tərəfindən təsdiq edilir.

## Maddə 14. Azəhəmiyyətli sazişlər

- 14.1.  Birbaşa  məqsədi  rəqabəti  məhdudlaşdırmaq  olan,  bu  Məcəllənin  11-ci  və  12-ci maddələrində qeyd olunan sazişlər istisna olmaqla, aşağıdakı tələblərə cavab verən sazişlər (habelə  uyğunlaşdırılmış  hərəkətlər)  rəqabət  üçün  azəhəmiyyətli  hesab  olunur  və  qadağan olunmur:
- 14.1.1. üfüqi saziş iştirakçılarının sazişin təsir etdiyi hər hansı müvafiq bazar üzrə birgə bazar payı 10 faizdən artıq olmadıqda;
- 14.1.2. şaquli saziş iştirakçılarının sazişin təsir etdiyi hər hansı müvafiq bazar üzrə hər birinin bazar payı 15 faizdən artıq olmadıqda.
- 14.2.  Sazişin  şaquli  və  ya  üfüqi  saziş  olmasını  müəyyənləşdirmək  mümkün  olmadıqda, həmin sazişin azəhəmiyyətli olub-olmaması bu Məcəllənin 14.1.1-ci maddəsinə əsasən müəyyən edilir.

## Maddə 15. Bazarda hökmran mövqe

- 15.1. Bir təsərrüfat subyekti 50 faiz və daha çox bazar payına malik olduqda, hökmran mövqe tutmuş hesab edilir.
- 15.2. Müvafiq bazarda hərəkətləri birbaşa və ya dolayı yolla birgə xarakter daşıyan, hər biri 10 faizdən çox bazar payına malik olan 2 (iki) və daha çox təsərrüfat subyekti (ən çox  paya  malik  olanlar  əsas  götürülməklə)  aşağıdakı  hallarda  birgə  hökmran  mövqe  tutmuş hesab edilirlər:
- 15.2.1. iki və ya üç təsərrüfat subyektinin birgə bazar payı 50 faizdən çox olduqda;
- 15.2.2. dörd və ya beş təsərrüfat subyektinin birgə bazar payı 70 faizdən çox olduqda.
- 15.3.  Maliyyə  institutlarının  hökmran  mövqeyinin  müəyyən  edilməsi  şərtləri  (bazar payının hədləri və müəyyən edilməsi meyarları) rəqabət orqanı ilə razılaşdırmaqla Mərkəzi Bankın  təklifi  əsasında  müvafiq  icra  hakimiyyəti  orqanının  müəyyən  etdiyi  orqan  (qurum) tərəfindən müəyyən olunur.
- 15.4.  Müvafiq  bazarda  50  faizdən  az,  lakin  35  faizdən  çox  bazar  payına  malik  olan təsərrüfat subyekti müvafiq bazara təsir imkanına malik olduqda hökmran mövqe tutmuş hesab edilir.  Təsərrüfat  subyektlərinin  müvafiq  bazara  təsir  imkanlarını  müəyyən  etmək  üçün aşağıdakılar araşdırılır:
- 15.4.1. hökmran mövqe tutmuş təsərrüfat subyektinin və onun rəqiblərinin bazar payı;
- 15.4.2. hökmran mövqe tutmuş təsərrüfat subyektinin maliyyə imkanları;
- 15.4.3.  hökmran  mövqe  tutmuş  təsərrüfat  subyektinin  digər  təsərrüfat  subyektləri  ilə əlaqələrinin vəziyyəti;
- 15.4.4.  məhsulu  hökmran  mövqe  tutmuş  təsərrüfat  subyektindən  başqa,  digər  təsərrüfat subyektinə satmaq və ya digər təsərrüfat subyektindən almaq imkanları;
- 15.4.5. müvafiq bazarda rəqabətin faktiki vəziyyəti və dəyişməsi imkanları;
- 15.4.6. potensial rəqiblərin bazara daxil olmasının və mövcud rəqiblərin bazar payını artırmasının, yaxud bununla bağlı maneələrin yaradılmasının real imkanları;
- 15.4.7. alıcılıq qabiliyyətinin dəyişib-dəyişməməsi halları, habelə alıcının satıcıları çevik  seçmə  imkanı  və  alıcının  təsiredici  gücü  (alıcının  satıcının  hökmran  mövqe  tutan təsərrüfat subyektinə çevrilməsinə təsir imkanı);
- 15.4.8. digər təsərrüfat subyektlərinin təchizat və ya satış bazarlarına çıxış
- imkanları;
- 15.4.9. təsərrüfat subyektinin şəbəkə effektinə malik olması.
- 15.5.  Şəbəkə  effektinə  malik  olan  təsərrüfat  subyektlərinin  müvafiq  bazara  təsir imkanlarını  müəyyən  etmək  üçün  bu  Məcəllənin  15.4-cü  maddəsində  göstərilənlərlə  yanaşı aşağıdakılar da araşdırılır:
- 15.5.1. şəbəkə effektinə malik olan bir təsərrüfat subyektinin xidmətlərindən digərinin xidmətinə keçidlə bağlı müştərilərin əlavə xərcləri;
- 15.5.2. təsərrüfat subyektinin bazara təsir imkanının miqyası;
- 15.5.3.  təsərrüfat  subyektinin  şəbəkə  istifadəçilərinin  müvafiq  (fərdi,  təsərrüfat, ticarət) məlumatlarına çıxışı;
- 15.5.4. təsərrüfat subyektinin innovasiyalar əsasında rəqabətə təsir göstərmək imkanı.
- 15.6. Müvafiq bazarda bazar paylarının hesablanması, müvafiq bazarın məhsul və coğrafi sərhədlərinin, həcminin, strukturunun və iştirakçılarının müəyyən edilməsi qaydası müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.

## Maddə 16. Hökmran mövqedən sui-istifadə

- 16.1.  Təsərrüfat  subyektlərinin  təkbaşına  və  ya  birgə  hökmran  mövqedən  bu  Məcəllənin 16.2-ci  maddəsində  nəzərdə  tutulan  rəqabətin  məhdudlaşdırılmasına  səbəb  olan  (və  ya  ola bilən) sui-istifadə halları qadağan edilir.
- 16.2. Hökmran mövqedən rəqabətin məhdudlaşdırılmasına səbəb olan (və ya ola bilən) suiistifadə halları aşağıdakılardır, lakin bunlarla məhdudlaşdırılmır:
- 16.2.1. aşağı və ya yüksək inhisar qiymətlərinin tətbiqi;
- 16.2.2. müştərilərin mənafeyinə zidd olaraq istehsalın, satışın və ya texniki inkişafın (o cümlədən yeni texnologiyanın tətbiqinin) məhdudlaşdırılması;
- 16.2.3.  müqavilənin  bağlanılmasının  onun  predmeti  ilə  birbaşa  əlaqəsi  olmayan,  yəni mahiyyətindən və kommersiya istifadəsindən asılı olmayan əlavə öhdəliklərin daxil edilməsi ilə şərtləndirilməsi, o cümlədən bir məhsulun satışı üçün digər məhsulun əldə edilməsinin məcburi şərt kimi müəyyən edilməsi və (və ya) məhsulun məcburi əlavə çeşidlə satışı;
- 16.2.4.  iqtisadi  və  ya  texnoloji  əsaslar  olmadan  uyğun  ödəniş  müqabilində  məhsulun təqdim  edilməsindən,  əqli  mülkiyyət  hüquqlarından  istifadədən,  yaxud  şəbəkədən  (ümumi istifadə üçün yaradılmış hər hansı bir sistemdən) birgə istifadə mümkün olduqda ona çıxış imkanının yaradılmasından imtina edilməsi;
- 16.2.5. hökmran mövqedə olan təsərrüfat subyekti tərəfindən digər təsərrüfat

subyektlərinin ona üstünlük verməyə məcbur edilməsi və ya hər hansı məhsulu onun rəqiblərindən deyil, yalnız ondan almağa sövq edilməsi;

- 16.2.6. iqtisadi və ya texnoloji əsaslar olmadan satıcı və ya müştəri ilə bağlanılmış müqavilələrə  xitam  verilməsi,  yaxud  məhsulun  təqdim  edilməsi  mümkün  olduğu  təqdirdə  və qanundan irəli gələn hallar istisna olmaqla müqavilənin bağlanılmasından imtina edilməsi;
- 16.2.7. müvafiq bazarda rəqabətin məhdudlaşdırılması ilə nəticələnən aşağı qiymətlərin, yaxud rəqiblərə davamlı olaraq rentabelli fəaliyyət göstərməyə imkan verməyən qiymətlərin tətbiq  edilməsi  (bu  maddə  hasilat  və  ya  topdansatış  bazarında  hökmran  mövqedə  olan təsərrüfat subyekti tərəfindən yuxarı qiymətlər tətbiq edilməklə həmin məhsulu ondan alan və emal və ya pərakəndə bazarında onunla rəqabət aparan təsərrüfat subyektlərinin fəaliyyətini məhdudlaşdıran davranışa da tətbiq edilir);
- 16.2.8.  fiziki  və  mənəvi  köhnəlmiş  mallar,  istifadədən  çıxarılmış  əsas  və  dövriyyə vəsaitləri  istisna  olmaqla,  iqtisadi  və  ya  texnoloji  əsaslar  olmadan  məhsulun  maya dəyərindən aşağı qiymətə satılması;
- 16.2.9.  iqtisadi  cəhətdən  mümkün  və  əlverişli  olmasına  baxmayaraq,  rəqibin  mühüm əhəmiyyətli resursdan istifadə etmək imkanından məhrum edilməsi;
- 16.2.10.  tələbat  olan  və  bazarda  qıtlığı  müşahidə  edilən  xammalın,  materialın  və  ya yarımfabrikatların hökmran mövqe tutan təsərrüfat subyekti tərəfindən onun istehsal və ya istehlak tələblərindən artıq həcmdə, yəni bazara təsir edən həcmdə alınması;
- 16.2.11. hökmran mövqedə olan təsərrüfat subyektinə rəqib olmayan, lakin bir-biri ilə rəqib  olan  təsərrüfat  subyektləri  ilə  bağlanılan  eyni  növ  müqavilələrə  obyektiv  əsaslar olmadan fərqli şərtlərin (ayrı-seçkilik hallarının) tətbiqi ilə onların rəqabətdə əlverişsiz vəziyyətə salınması;
- 16.2.12.  bu  Məcəllənin  16.2.11-ci  maddəsində  nəzərdə  tutulmuş  hallarda  eyni  məhsulun alıcılarına münasibətdə aşağıdakılardan birinə gətirib çıxaran qiymət ayrı-seçkiliyinə yol verilməsi:
- 16.2.12.1. rəqabətin əhəmiyyətli dərəcədə məhdudlaşdırılmasına;
- 16.2.12.2.  eyni  növ  və  eyni  keyfiyyətli  məhsul  oxşar  məzmunlu  müqavilələr  vasitəsilə müxtəlif  alıcılara  satıldıqda,  qiymət  və  (və  ya)  satış  ilə  bağlı  şərtlərin  (hər  hansı güzəşt,  kompensasiya,  kredit  və  ya  ödəniş  şərtlərinin)  həmin  alıcılar  arasında  ayrıseçkilik yaratmasına.
- 16.3. Bu Məcəllənin 16.2.12-ci maddəsində qeyd olunan qiymət ayrı-seçkiliyi aşağıdakı hallarda hökmran mövqedən sui-istifadə hesab edilmir:
- 16.3.1.  istehsal,  satış,  təchizat,  marketinq  və  çatdırılmanın  qiymətində  güzəştlərin tətbiqi  nəticəsində  yaranan  qiymət  fərqinin  məhsulun  həcmi,  çatdırılma  üsulu  və  yerinin müxtəlifliyi ilə əsaslandırılması;
- 16.3.2.  rəqibin  təklif  etdiyi  qiymətlə  və  ya  güzəştlə  əlaqədar  yaranan  fərqi  ödəmək üçün tədbirlər görülməsi;
- 16.3.3. tez xarab olan malların istehlak müddəti bitənədək satılması (təqdim edilməsi) məqsədilə tədbirlər görülməsi;
- 16.3.4.  fiziki  və  ya  mənəvi  köhnələn  malların  tələbatdan  çıxmadan  satılması  (təqdim edilməsi) məqsədilə tədbirlər görülməsi;
- 16.3.5. məhkəmənin qanuni qüvvəyə minmiş qərarına əsasən müsadirə, hərrac, ləğv olunma, müflis elan edilmə və digər hallarla bağlı satışın həyata keçirilməsi;
- 16.3.6.  müştərilərə  ödəniş  tarixçəsi  və  müqavilə  xərclərindən  asılı  olaraq  fərqli qiymətə satışın həyata keçirilməsi.
- 16.4.  Hökmran  mövqedən  sui-istifadə  edən  təsərrüfat  subyektinə  öz  hərəkətlərinin obyektiv  zəruriliyini  (təhlükəsizlik,  istehlakçıların  sağlamlığının  qorunması,  ictimai asayiş və digər) və ya səmərəliliyini sübut etmək imkanı yaradılır. Rəqabət orqanı həmin təsərrüfat  subyektinin  əsaslandırmasını  bu  Məcəllənin  16.5-ci  maddəsinə  uyğun  olaraq qənaətbəxş hesab etdikdə bu Məcəllənin 16.1-ci maddəsi ona tətbiq edilmir.
- 16.5. Bu Məcəllənin 16.4-cü maddəsində nəzərdə tutulmuş obyektiv zərurilik araşdırılarkən sui-istifadənin bu Məcəllənin 16.6.2-ci maddəsində nəzərdə tutulan məqsədəuyğunluğu rəqabət orqanı tərəfindən nəzərə alınır.
- 16.6. Bu Məcəllənin 16.4-cü maddəsində nəzərdə tutulmuş səmərəlilik əsasları aşağıdakı şərtlərə cavab verməlidir:
- 16.6.1. davranışın rəqabətdə texniki inkişaf, iqtisadi səmərəlilik, istehsal və təchizat  xərclərində  azalma  (itkiyə  yol  verərək  və  ya  mənfəət  əldə  etmədən  təsərrüfat subyektinin qiymət manipulyasiyası istisna edilir) və ya digər rəqabətdəstəkləyici nəticələr yaratması;
- 16.6.2. davranışın bu nəticələrə nail olunmasında yeganə seçim olması və ya rəqabəti daha az məhdudlaşdıran alternativin olmaması;
- 16.6.3. rəqabəti dəstəkləyən nəticələrin rəqabətin məhdudlaşdırılmasının mənfi nəticələrindən üstün olması.
- 16.7. Hökmran mövqedən sui-istifadənin obyektiv zəruriliyinin və səmərəliliyinin qiymətləndirilməsi  qaydaları  müvafiq  icra  hakimiyyəti  orqanının  müəyyən  etdiyi  orqan (qurum) tərəfindən müəyyən edilir.
- 16.8. Bu Məcəllənin 16.2.7-ci maddəsində nəzərdə tutulmuş hallarda rəqabət orqanı eyni

bazarda fəaliyyət göstərən rəqiblərin müqayisə oluna bilən xərclərini və satış qiymətlərini,  yaxud  digər  müqayisə  oluna  bilən  məlumatlarını  əsas  götürməklə,  hökmran mövqedə  olan  təsərrüfat  subyektinin  ümumi  xərclərini  qarşılaya  bilmədiyini,  itkiyə  yol verdiyini  və  ya  öz  mənfəətindən  müəyyən  müddət  üçün  imtina  etdiyini,  rəqiblərin  isə  öz müştərilərinə itkilərə yol vermədən xidmət göstərə bilmədiyini müəyyən edərsə, bu hökmran mövqedən sui-istifadə halının sübutu kimi qəbul edilir.

- 16.9. Bu Məcəllənin 16.2.6-cı maddəsində qeyd olunan hallar faktiki imtina ilə yanaşı, həmçinin  dolayı  imtina  hallarına  (məsələn  müqavilə  qiymətinin  ağlabatan  olmayan  dərəcədə artırılması,  məhsulun  verilməsinin  əsassız  olaraq  gecikdirilməsi  və  digər)  da  tətbiq olunur.

## Maddə 17. Aşağı və yüksək inhisar qiymətləri

- 17.1. Qiymətin aşağı və ya yüksək inhisar qiyməti hesab edilməsinin meyarları aşağıdakılardır:
- 17.1.1. məhsulun qiymətinin hökmran mövqe tutmayan və həmin məhsulun qiymətini müəyyən edən təsərrüfat subyektləri ilə eyni şəxslər qrupuna aid olmayan alıcıların və satıcıların məhsullarının  müvafiq  bazarda  və  ya  müqayisə  edilə  bilən  rəqabətli  bazarda  formalaşan qiymətindən aşağı və ya yüksək olması;
- 17.1.2. məhsulun istehsalı və satışı üçün zəruri olan xərclərin dəyişməz qalması və ya həmin xərclərdəki dəyişikliyin məhsulun qiymətindəki dəyişikliyə münasibətdə qeyrimütənasib olması;
- 17.1.3. bazarda əmtəənin qiymətini müəyyən edən ümumi şərtlər (dövlət tənzimləməsi, o cümlədən gömrük rüsumları, vergitutma və tariflər) dəyişmədiyi halda, əmtəənin qiymətinin hökmran mövqe tutmuş təsərrüfat subyektləri tərəfindən əsassız azaldılması (hökmran mövqedə olan təsərrüfat subyektinin aşağı qiymətlər tətbiq etməklə müəyyən müddət ərzində mənfəət əldə  etməməsi  və  ya  itki  verməsi  rəqabət  orqanı  tərəfindən  sübut  edilməlidir)  və  ya artırılması.
- 17.2. Bu Məcəllənin 17.1-ci maddəsində qeyd edilən meyarlar hamısı birlikdə qiymətləndirilir və hər hansı biri olmadıqda məhsulun qiyməti aşağı və ya yüksək inhisar qiyməti hesab edilə bilməz.
- 17.3. Müvafiq bazarda qiyməti müqayisə etmək mümkün olmadıqda, məhsulun müqayisə edilə bilən  rəqabətli  bazardakı,  o  cümlədən  Azərbaycan  Respublikasının  hüdudlarından  kənardakı qiyməti ilə müqayisə aparılır.
- 17.4.  Müqayisə  edilə  bilən  rəqabətli  bazarda,  o  cümlədən  Azərbaycan  Respublikasının hüdudlarından kənardakı rəqabət şəraitində formalaşmış qiyməti müəyyən etmək mümkün olmadıqda,  bazar  subyektinin  xərclərinin  və  gəlirlərinin  təhlili  əsasında  qiymət  müəyyən edilir.

## Maddə  18.  Nisbətən  yüksək  bazar  gücünə  malik  təsərrüfat  subyektləri  tərəfindən  suiistifadə hərəkətləri

- 18.1.  Bir  təsərrüfat  subyektinin  bazar  payının  35  faizdən  aşağı  olmasına  baxmayaraq, rəqabəti əhəmiyyətli dərəcədə məhdudlaşdırmaq və ya bu Məcəllənin 15.4-cü maddəsinə əsasən ona  təsir  etmək  imkanı  təsdiq  olunarsa,  həmin  təsərrüfat  subyekti  nisbətən  yüksək  bazar gücünə malik hesab edilir.
- 18.2.  Mikro,  kiçik  və  orta  sahibkarlıq  subyektləri  mütəmadi  olaraq  nisbətən  yüksək bazar gücünə malik təsərrüfat subyektinə bazarın ümumi şərtlərindən fərqli və özü üçün daha əlverişsiz şərtlərlə məhsulu satmağa və ya ondan almağa məcbur olduqda, habelə alternativ alıcılar  və  ya  satıcılarla  əlaqə  yaratmaq  imkanı  məhdud  olduqda,  mikro,  kiçik  və  orta sahibkarlıq subyektləri həmin təsərrüfat subyektindən asılı hesab edilir.
- 18.3. Nisbətən yüksək bazar gücünə malik təsərrüfat subyektinin aşağıdakı hərəkətləri sui-istifadə halları hesab olunmaqla qadağan edilir:
- 18.3.1. nisbətən yüksək bazar gücünə malik təsərrüfat subyektlərindən asılı olan mikro, kiçik  və  orta  sahibkarlıq  subyektləri  digər  təsərrüfat  subyektlərinin  xidmətlərindən istifadə etmək üçün heç bir imkana malik olmadıqda və ya məhdud imkana malik olduqda, bu Məcəllənin 16.2.1-ci və 16.2.5-ci maddələrində qeyd edilən hərəkətlərə yol verməsi;
- 18.3.2. nisbətən yüksək bazar gücünə malik təsərrüfat subyektlərindən asılı olan mikro, kiçik və orta sahibkarlıq subyektləri ilə rəqib olduğu müvafiq bazarda müəyyən dövr ərzində maya dəyərinə bərabər və ya ondan aşağı qiymətə məhsulu təklif etməsi və ya satması;
- 18.3.3. müvafiq bazarda rəqibləri olan mikro, kiçik və orta sahibkarlıq subyektlərindən iqtisadi əsas olmadan özünün təklif etdiyi qiymətdən daha yüksək qiymətə məhsulun satılmasını tələb etməsi;
- 18.3.4. nisbətən yüksək bazar gücünə malik təsərrüfat subyektlərindən asılı olan mikro, kiçik  və  orta  sahibkarlıq  subyektləri  ilə  müqavilələrdə  əsassız  birtərəfli  üstünlüklərin nəzərdə tutulması.

## Maddə 19. Haqsız rəqabətin formaları

- 19.1. Haqsız rəqabətin formaları aşağıdakılardır:

- 19.1.1. müştərilərə qarşı aqressiv davranış;

- 19.1.2. rəqib təsərrüfat subyektinin nüfuzdan salınması;

- 19.1.3. rəqibin sahibkarlıq fəaliyyətinin təqlidi;

- 19.1.4. müştərilərin çaşdırılması və aldadılması;

- 19.1.5. kommersiya sirrinin qanunsuz əldə edilməsi, istifadəsi və ya yayılması;

- 19.1.6. bu Məcəllənin 25-ci maddəsində nəzərdə tutulan haqsız rəqabətə səbəb olan digər hərəkətlər.

- 19.2. Bu Məcəllənin 19.1-ci maddəsində qeyd olunan formalarda haqsız rəqabətin aparılması qadağandır.

## Maddə 20. Müştərilərə qarşı aqressiv davranış

Sahibkarlıq fəaliyyətində təhdid, zor və ya digər qanunsuz təsir vasitələrinin tətbiqi ilə  müştərilərin  seçim  hüququnun  məhdudlaşdırılmasına  və  bununla  da  onların  normal  bazar şəraitində qəbul edəcəyi qərarlardan fərqli qərar qəbul etməsinə səbəb olan hərəkətlərə yol verilmir.

## Maddə 21. Rəqib təsərrüfat subyektinin nüfuzdan salınması

- 21.1. Aşağıdakılar rəqib təsərrüfat subyektini nüfuzdan salan hərəkətlər hesab edilir:
- 21.1.1.  rəqibin  işgüzar  nüfuzu  və  ya  maliyyə  vəziyyəti  haqqında  və  ya  rəqibin  elmitexniki və istehsal imkanları haqqında yalan və ya təhrif olunmuş məlumatların yayılması, yaxud  belə  məlumatların  yayılmasının  təşkili,  habelə  rəqibin  məhsulundan  imtina  etməyə əsassız çağırışların edilməsi (boykot edilməsi);
- 21.1.2. rəqibin təklif etdiyi məhsulun, habelə istifadə etdiyi xammal və ya materialların  mənşəyi,  texnologiyası,  xassələri,  keyfiyyəti  və  təhlükəsizliyi  haqqında yalan  və  ya  təhrif  olunmuş  məlumatların  yayılması,  yaxud  belə  məlumatların  yayılmasının təşkili,  habelə  rəqibin  əmtəəsindən  imtina  etməyə  əsassız  çağırışların  edilməsi  (boykot edilməsi).

## Maddə 22. Rəqibin sahibkarlıq fəaliyyətinin təqlidi

- 22.1.  Aşağıdakılar  rəqibin  sahibkarlıq  fəaliyyətini  təqlid  edən  hərəkətlər  hesab edilir:
- 22.1.1.  məhsulun  texniki  xassələrindən  irəli  gələn  xarici  görünüşü  istisna  olmaqla, rəqibin  məhsulunun  və  onun  formasının,  o  cümlədən  malın  xarici  tərtibatının  və  ya qablaşdırılmasının onunla razılaşdırmadan təqlid edilməsi;
- 22.1.2. rəqibin əqli mülkiyyət hüquqlarını pozmaq yolu ilə onun məhsulunun bilavasitə təkrarlanması;
- 22.1.3.  rəqibin  adından  və  ya  firma  adından  (eyni  adlı  təsərrüfat  subyektinin  öz adından hər hansı fərqləndirici nişanla firma adı kimi istifadə halları istisna olmaqla), habelə onun əmtəə nişanından qanunsuz istifadə edilməsi;
- 22.1.4. rəqibin internet domeninin adından, habelə rəqiblə eynilik və ya istifadəçiləri çaşdıracaq dərəcədə oxşarlıq təşkil edən internet səhifəsinin dizaynından onunla razılaşdırılmadan istifadə edilməsi;
- 22.1.5. rəqibin qanuna uyğun istifadə etdiyi coğrafi göstəricisindən qanunsuz istifadə edilməsi.

## Maddə 23. Müştərilərin çaşdırılması və aldadılması

- 23.1. Aşağıdakılar müştəriləri çaşdırmağa, yaxud aldatmağa yönəldilmiş hərəkətlər hesab edilir:
- 23.1.1. məhsulun mənşəyi, hazırlanma üsulu və texnologiyası, istifadə üçün yararlılığı, keyfiyyəti, çəkisi, qiyməti və ya başqa xassələri, habelə təsərrüfat subyekti və ya onun sahibkarlıq fəaliyyətinin xüsusiyyəti barədə müştərini çaşdıra və ya aldada bilən hər hansı məlumatlardan istifadə olunması;
- 23.1.2.  məhsulun  satışı,  yaxud  danışıqlar  zamanı  müştərinin  sərbəst  seçim  hüququna təsir göstərən qanunsuz reklam üsullarından istifadə olunması;
- 23.1.3.  müştərini  çaşdıra  bilən  tərzdə  öz  məhsulunun  rəqibin  məhsulu  ilə  müqayisə edilməsi, habelə bu müqayisənin reklam və ya media məhsulu kimi təqdim olunması;
- 23.1.4. məhsulun istehlak xassələri və digər mühüm xüsusiyyətləri barədə həqiqətə uyğun olmayan göstəricilərdən (o cümlədən fərqləndirici nişan, marka və ya işarələrdən) istifadə edilməsi və bununla əlaqədar reklamın verilməsi;
- 23.1.5.  məhsulun  standartlara  və  ya  texniki  reqlamentlərə  uyğunluğu  barədə  yanlış məlumat verməklə (bəyan etməklə) təklif edilməsi, yaxud məhsulun öz təyinatına və ya ona qoyulan tələblərə uyğun olmadığının gizlədilməsi.

## Maddə 24. Kommersiya sirrinin qanunsuz əldə edilməsi, istifadəsi və yayılması

Azərbaycan Respublikasının normativ hüquqi aktları və ya rəqiblə bağlanılan kommersiya sirrinə dair münasibətləri tənzimləyən müqavilədə nəzərdə tutulan hallar istisna olmaqla, şəxsi maraq və ya üçüncü tərəflərin marağı üçün rəqibin maraqlarına ziyan vura və ya onun bazardakı  rəqabət  vəziyyətinə  xələl  gətirə  bilən  onun  istehsal,  texnoloji,  idarəetmə, maliyyə  və  başqa  fəaliyyəti  ilə  bağlı  məlumatların,  habelə  qanunla  və  ya  müqavilə  ilə kommersiya sirrinə aid edilən digər məlumatların qanunsuz əldə edilməsi, istifadə olunmasına və ya yayılmasına yol verilmir.

## Maddə 25. Haqsız rəqabətə səbəb olan digər hərəkətlər

- 25.1. Aşağıdakılar haqsız rəqabətə səbəb olan qanunsuz hərəkətlər hesab edilir:
- 25.1.1. haqsız, qeyri-dəqiq və ya gizli reklamdan istifadə etməklə haqsız rəqabətə yol verilməsi;
- 25.1.2.  Azərbaycan  Respublikasının  ərazisində  qorunan  əmtəə  nişanları  ilə  təchiz edilmiş  məhsulun  bazar  payının  və  ya  süni  yolla  artırılmış  qiymətlərinin  saxlanılması məqsədilə  həmin  əmtəə  nişanının  sahibi  olan  təsərrüfat  subyektləri  tərəfindən  Azərbaycan Respublikasının hüdudlarından kənarda qeydiyyata alınmış eyni və ya oxşar əmtəə nişanı ilə təchiz edilmiş məhsulun rəqib təsərrüfat subyektləri tərəfindən idxalının məhdudlaşdırılması;
- 25.1.3. rəqibin işgüzar münasibətlərinin pozulması və ya dayandırılmasına səbəb olan və ya ola bilən qanunsuz əqdlərin bağlanması və ya hərəkətlərin (hərəkətsizliyin) edilməsi;
- 25.1.4.  öz  xidməti  vəzifələrini  yerinə  yetirməməyə  sövq  etmək  və  ya  rəqibə  digər formada zərər vurmaq məqsədilə rəqibin işçilərinə qanunsuz vasitələrlə təsir göstərilməsi;
- 25.1.5.  rəqibin  sahibkarlıq  fəaliyyəti  ilə  bağlı  qərarlarının  qəbul  edilməsinə  və icrasına qanunsuz vasitələrlə təsir göstərilməsi;
- 25.1.6. bu Məcəllənin 19.2-ci maddəsi ilə qadağan edilmiş hərəkətlərin (hərəkətsizliyin) digər şəxslər tərəfindən törədilməsi məqsədilə ödənişlərin sifariş və ya təşkil edilməsi.

## 7-ci fəsil İQTİSADİ TƏMƏRKÜZLƏŞMƏLƏR

## Maddə 26. Təsərrüfat subyektlərinin təmərküzləşməsi

- 26.1. Aşağıdakı hallar təmərküzləşmə hesab olunur:
- 26.1.1.  iki  və  ya  daha  çox  müstəqil  təsərrüfat  subyektinin,  yaxud  onların  müəyyən hissələrinin  (fəaliyyət  sahələrinin)  birləşməsi  (o  cümlədən  hüquqi  şəxslərin  birləşməsi, qoşulması);
- 26.1.2. bir təsərrüfat subyekti tərəfindən birbaşa və ya dolayı yolla bir və ya daha çox təsərrüfat subyektinin, o cümlədən maliyyə institutlarının, onların müəyyən hissələrinin (səhmlərinin, paylarının, fəaliyyət sahələrinin) və ya hüquqlarının aşağıdakı qaydada əldə edilməsi:
- 26.1.2.1. əvvəllər səhmdar cəmiyyətin səhmlərinin mülkiyyətçisi olmayan və ya səsvermə hüququ verən səhmlərinin 25 faizinədək hissəsinə sərəncam hüququ olan təsərrüfat subyekti tərəfindən sonradan səsvermə hüququ verən səhmlərinin 25 faizindən çox hissəsinə sərəncam hüququnun əldə edilməsi (bu tələb səhmdar cəmiyyəti yaradılarkən onun təsisçilərinə şamil edilmir);
- 26.1.2.2. əvvəllər səhmdar cəmiyyətinin səsvermə hüququ verən səhmlərinin 25 faizindən çox,  lakin  50  faizinədək  hissəsinə  sərəncam  hüququ  olan  təsərrüfat  subyekti  tərəfindən sonradan  səsvermə  hüququ  verən  səhmlərinin  50  faizindən  çox  hissəsinə  sərəncam  hüququnun əldə edilməsi;
- 26.1.2.3. əvvəllər səhmdar cəmiyyətinin səsvermə hüququ verən səhmlərinin 50 faizindən çox,  lakin  75  faizinədək  hissəsinə  sərəncam  hüququ  olan  təsərrüfat  subyekti  tərəfindən sonradan  səsvermə  hüququ  verən  səhmlərinin  75  faizindən  çox  hissəsinə  sərəncam  hüququnun əldə edilməsi;
- 26.1.2.4. əvvəllər məhdud məsuliyyətli cəmiyyətin nizamnamə kapitalında payı olmayan və ya  payların  25  faizinədək  hissəsinə  sərəncam  hüququ  olan  təsərrüfat  subyekti  tərəfindən sonradan  nizamnamə  kapitalındakı  payların  üçdə  birinə  və  ya  daha  çox  hissəsinə  sərəncam hüququnun əldə edilməsi (bu tələb məhdud məsuliyyətli cəmiyyət yaradılarkən onun təsisçilərinə şamil edilmir);
- 26.1.2.5.  əvvəllər  məhdud  məsuliyyətli  cəmiyyətin  nizamnamə  kapitalındakı  payların  25 faizindən  çox,  lakin  50  faizinədək  hissəsinə  sərəncam  hüququ  olan  təsərrüfat  subyekti

tərəfindən  sonradan  nizamnamə  kapitalındakı  payların  50  faizdən  çox  hissəsinə  sərəncam hüququnun əldə edilməsi;

- 26.1.2.6.  əvvəllər  məhdud  məsuliyyətli  cəmiyyətin  nizamnamə  kapitalındakı  payların  50 faizdən  çox,  lakin  75  faizinədək  hissəsinə  sərəncam  hüququ  olan  təsərrüfat  subyekti tərəfindən  sonradan  nizamnamə  kapitalındakı  payların  75  faizindən  çox  hissəsinə  sərəncam hüququnun əldə edilməsi;
- 26.1.2.7. bir təsərrüfat subyektinin (maliyyə institutları istisna olmaqla) mülkiyyətində və ya istifadəsində olan əsas vəsaitlərin, o cümlədən əsas istehsal vasitələrinin və qeyri-maddi aktivlərin balans dəyərinin 20 faizindən çox olan hissəsinin digər təsərrüfat subyektinin mülkiyyətinə verilməsi;
- 26.1.2.8. bu Məcəllənin 26.1.2.7-ci maddəsində qeyd olunan əsas vəsaitlər, o cümlədən əsas istehsal vasitələri və qeyri-maddi aktivlər üzrə istifadə və ya lizinq hüququ, yaxud biznes əməliyyatları və resurslarının idarə olunması hüququ, habelə təsərrüfat subyektlərinin qərarlarının qəbul edilməsinə həlledici təsir göstərmək hüququ verən müqavilənin 6 (altı) aydan çox müddətə və ya müddətsiz bağlanılması;
- 26.1.2.9.  bir  maliyyə  institutunun  aktivlərinin  (pul  vəsaitləri  istisna  olmaqla)  bu Məcəllənin  27.2-ci  maddəsində  nəzərdə  tutulmuş  qaydada  müəyyən  olunmuş  məbləğdən  çox hissəsinin digər maliyyə institutu tərəfindən əldə edilməsi;
- 26.1.2.10. bir təsərrüfat subyektinin sahibkarlıq fəaliyyətini və ya onun icra orqanının funksiyalarını həyata keçirmək hüquqlarının (o cümlədən əmlakın etibarnamə, birgə fəaliyyət barəsində müqavilə və ya tapşırıq müqaviləsi əsasında idarə edilməsi hüquqlarının) digər təsərrüfat subyekti tərəfindən əldə edilməsi;
- 26.1.2.11.  təsərrüfat  subyekti  tərəfindən  xarici  ölkədə  qeydiyyatda  olan  eyni  və  ya əlaqəli fəaliyyət göstərən hüquqi şəxsin səsvermə hüququ verən səhmlərinin (paylarının) 50 faizindən çox hissəsinə sərəncam hüququnun, yaxud həmin hüquqi şəxsin sahibkarlıq fəaliyyətinin  və  ya  icra  orqanının  funksiyalarının  həyata  keçirilməsi  ilə  bağlı  digər hüquqların əldə edilməsi;
- 26.1.2.12.  iki  və  ya  daha  çox  təsərrüfat  subyektinin  icra  orqanlarında,  direktorlar şurasında (müşahidə şurasında) və ya digər idarəetmə orqanlarında bu təsərrüfat subyektlərinin bazardakı davranışlarını müəyyən etmək imkanına malik olan şəxslərin iştirak etməsi;
- 26.1.3.  sahibkarlıq  fəaliyyətinin  həyata  keçirilməsinə  birgə  nəzarət  olunan,  yaxud fəaliyyəti və idarəedilməsi təsisçilərin birgə qərarı əsasında həyata keçirilən yeni birgə təsərrüfat subyektinin yaradılması.
- 26.2. Maliyyə institutları tərəfindən səsvermə hüququndan istifadə etməmək şərtilə və aldığı tarixdən 1 (bir) il ərzində təkrar satış məqsədilə hər hansı təsərrüfat subyektinin səhmlərinin  (paylarının)  əldə  edilməsi  təmərküzləşmə  hesab  edilmir.  Səhmlərin  (payların) satışı 1 (bir) il ərzində mümkün olmadıqda, maliyyə institutunun əsaslandırılmış müraciəti əsasında bu müddət rəqabət orqanı tərəfindən 1 (bir) ilədək uzadıla bilər. Səhmlər (paylar) üzrə səsvermə hüququndan bu maddədə qeyd olunan müddətdə yalnız təsərrüfat subyektinin icra orqanının  və  ya  direktorlar  şurasının  (müşahidə  şurasının)  üzvlərinin  seçilməsi  üçün istifadə edilə bilər.
- 26.3. İflas prosesi ilə bağlı təsərrüfat subyektinin idarə edilməsi hüququnun ləğvetmə komissiyasına (əmlak inzibatçısına, ləğvediciyə) verilməsi təmərküzləşmə hesab edilmir.
- 26.4.  Bu  Məcəllədən  başqa  hal  irəli  gəlmirsə  şəxslər  qrupuna  daxil  olan  şəxslər arasındakı  əməliyyatlar  təmərküzləşmə  hesab  edilmir.  Şəxslər  qrupuna  daxil  olan  şəxslər belə təmərküzləşmə baş verdikdən sonra 7 (yeddi) iş günü ərzində rəqabət orqanına bu barədə məlumat verirlər.

## Maddə 27. Razılıq alınması tələb olunan təmərküzləşmələr

- 27.1. Təmərküzləşmədə iştirak edən təsərrüfat subyektləri aşağıdakı hallardan azı biri olduqda, bu Məcəllənin 27.2-ci maddəsi nəzərə alınmaqla rəqabət orqanına razılıq alınması üçün müraciət edir:
- 27.1.1.  təmərküzləşmədə  iştirak  edən  təsərrüfat  subyektlərindən  biri  müvafiq  bazarda hökmran mövqe tutduqda;
- 27.1.2.  maliyyə  institutları  tərəfindən  səhmlərin  (payların)  bu  Məcəllənin  26.2-ci maddəsinin tələbləri nəzərə alınmaqla təkrar satışı mümkün olmadıqda;
- 27.1.3. müvafiq bazarda təmərküzləşmədə iştirak edən təsərrüfat subyektlərindən birinin və  ya  təmərküzləşmədən  sonra  yaranacaq  təsərrüfat  subyektinin  ümumi  dövriyyəsi  25  milyon manatdan artıq olduqda;
- 27.1.4.  təmərküzləşmədə  iştirak  edən  təsərrüfat  subyektlərinin  sonuncu  hesabat  ilində ölkə daxilində və ölkə xaricində ümumi dövriyyəsi 35 milyon manatdan çox olduqda;
- 27.1.5. təmərküzləşmədə iştirak edən təsərrüfat subyektlərindən birinin sonuncu hesabat ilində  ölkə  daxilində  dövriyyəsi  15  milyon  manatdan  çox,  digərinin  (digərlərinin)  isə sonuncu hesabat ilində ölkə daxilində ümumi dövriyyəsi 5 milyon manatdan çox olduqda;
- 27.1.6.  təmərküzləşmədə  iştirak  edən  bütün  təsərrüfat  subyektlərinin  sonuncu  hesabat ilində ümumi dövriyyəsi bu Məcəllənin 27.1.4-cü və 27.1.5-ci maddələri ilə müəyyən edilmiş

məbləğlərdən  az  olduğu  hallarda,  təmərküzləşmədə  iştirak  edən  təsərrüfat  subyektlərinin sonuncu  hesabat  ilində  ümumi  dövriyyəsi  müvafiq  bazarın  ümumi  dövriyyəsinin  20  faizindən çox olduqda.

- 27.2. Maliyyə bazarlarında təmərküzləşmədə iştirak edən maliyyə institutları tərəfindən rəqabət orqanından razılıq alınmasını şərtləndirən meyarlar (təmərküzləşmədə iştirak edən maliyyə  institutlarının  aktivlərinin  ümumi  dəyəri,  ümumi  dövriyyəsinin  həcmi)  rəqabət orqanı  ilə  razılaşdırmaqla  Mərkəzi  Bankın  təklifi  əsasında  müvafiq  icra  hakimiyyəti orqanının müəyyən etdiyi orqan (qurum) tərəfindən müəyyən olunur.
- 27.3.  Müvafiq  bazarda  sahələrin  təmərküzləşmə  səviyyəsinin  müəyyən  edilməsi  qaydası müvafiq icra hakimiyyəti orqanının müəyyən etdiyi orqan (qurum) tərəfindən müəyyən olunur.
- 27.4. Bazar payının müəyyən edilməsi üçün təsərrüfat subyekti rəqabət orqanına müraciət edə bilər.

## Maddə 28. Təmərküzləşmələrin qiymətləndirilməsi

- 28.1.  Bu  Məcəllənin  27-ci  maddəsinə  əsasən  razılıq  tələb  olunan  təmərküzləşmələr onların  növbəti  3  (üç)  il  ərzində  bazarın  strukturuna,  habelə  rəqabətin  qorunması  və inkişafına təsirlərinin müəyyən edilməsi məqsədilə rəqabət orqanı tərəfindən qiymətləndirilir. Qiymətləndirmə təmərküzləşmədə iştirak edən bütün təsərrüfat subyektlərinin  bazar  payı  və  bu  Məcəllənin  15.4-cü  və  15.5-ci  maddələrində  qeyd  olunan digər hallar üzrə araşdırmaların nəticələri nəzərə alınmaqla bu Məcəllənin 28.6-cı maddəsində qeyd olunan qaydalara uyğun olaraq həyata keçirilir.
- 28.2. Bu Məcəllənin 28.6-cı maddəsində qeyd olunan qaydalara uyğun olaraq ölkənin bütün ərazisində və ya onun bir hissəsində müvafiq bazarda, yaxud ölkə daxili digər bazarlarda rəqabəti  məhdudlaşdıran  (və  ya  məhdudlaşdıra  bilən),  hökmran  mövqenin  yaradılması  və  ya gücləndirilməsi ilə nəticələnən (və ya nəticələnə bilən) təmərküzləşmələr qadağan edilir.
- 28.3.  Bu  Məcəllənin  28.6-cı  maddəsində  qeyd  olunan  qaydalara  uyğun  olaraq  rəqabət orqanı təmərküzləşmənin müvafiq texnoloji, səmərələşdirici və ya digər rəqabətdəstəkləyici nəticələrinin həmin bazarda rəqabəti məhdudlaşdırma təsirindən üstün olmasını, istehlakçıların  mənafeyinə  ziyan  vurmadığını  və  bu  nəticələrin  başqa  üsullarla  əldə edilməsi imkanının olmadığını müəyyən etdikdə təmərküzləşməyə razılıq verir.
- 28.4. Təmərküzləşmə öz müstəqilliyini saxlayan təsərrüfat subyektlərinin bazar davranışlarını  əlaqələndirmək  məqsədilə  təşkil  etdikləri  birgə  təsərrüfat  subyektləri, birgə fəaliyyət barəsində müqavilə və ya tapşırıq müqaviləsi formasında baş verdikdə, belə əlaqələndirmə bu Məcəllənin 11-15-ci maddələri ilə müəyyən edilən meyarlar və bu Məcəllənin 28.6-cı maddəsində qeyd edilən qaydalar əsasında aşağıdakılar nəzərə alınmaqla qiymətləndirilir:
- 28.4.1.  iki  və  daha  çox  təsərrüfat  subyektinin  təsis  etdiyi  birgə  müəssisə  eyni bazarda, yaxud birgə müəssisənin xammal aldığı bazarda və ya pərakəndə istehlak bazarında, habelə həmin bazarlarla əlaqəli olan qonşu bazarlarda öz fəaliyyətini əhəmiyyətli dərəcədə saxlaması;
- 28.4.2.  bazar  davranışlarının  əlaqələndirilməsinin  aidiyyəti  təsərrüfat  subyektlərinə məhsulun əhəmiyyətli hissəsinin istehsalı və satışı sahəsində rəqabətin məhdudlaşdırılmasına şərait yaratması.
- 28.5.  Qarşılıqlı  olaraq  əlaqəli  olan,  əldə  olunmuş  razılığın  qüvvədə  olduğu  müddətdə bir-biri  ilə  fəaliyyət  sahəsinə,  maliyyələşmə  mənbəyinə,  təklif  olunan  məhsula,  satış bazarlarına  görə  bağlı  olan  iki  və  daha  çox  təmərküzləşmə  halı  vahid  təmərküzləşmə  kimi qiymətləndirilir.
- 28.6.  Rəqabət  orqanı  tərəfindən  təmərküzləşmələrin  qiymətləndirilməsi  qaydası  müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.

## Maddə 29. Dövriyyənin hesablanması

- 29.1.  Payların  (səhmlərin)  satıcısı  qismində  çıxış  edən  təsərrüfat  subyektlərinin  bu Məcəllənin  27.1.3-27.1.6-cı  maddələrində  nəzərdə  tutulan  dövriyyələri  satılan  paylara (səhmlərə) mütənasib hesablanır.
- 29.2.  Maliyyə  institutlarında  ümumi  dövriyyənin  hesablanması  qaydası  bu  Məcəllənin 27.2-ci maddəsinin tələblərinə uyğun müəyyən edilir.
- 29.3. Təmərküzləşmədə iştirak edən təsərrüfat subyektlərinin ümumi dövriyyəsi aşağıdakı təsərrüfat subyektlərinin dövriyyələrinin cəmindən ibarətdir:
- 29.3.1. təmərküzləşmədə iştirak edən əsas təsərrüfat subyektləri;
- 29.3.2. təmərküzləşmədə iştirak edən əsas təsərrüfat subyektlərinin həlledici nəzarətində olan təsərrüfat subyektləri;
- 29.3.3. təmərküzləşmə başa çatdıqdan sonra təmərküzləşmədə iştirak edən əsas təsərrüfat subyektlərinə həlledici nəzarət edəcək təsərrüfat subyektləri;
- 29.3.4.  bu  Məcəllənin  29.3.3-cü  maddəsində  qeyd  olunan  əsas  təsərrüfat  subyektlərinə nəzarət edən təsərrüfat subyektləri tərəfindən həlledici nəzarət olunan və təmərküzləşmədə iştirak etməyən digər təsərrüfat subyektləri;
- 29.3.5. bu Məcəllənin 29.3.1-29.3.4-cü maddələrində qeyd olunan 2 (iki) və ya daha çox təsərrüfat subyektinin birgə həlledici nəzarət etdiyi təsərrüfat subyektləri.
- 29.4.  Bu  Məcəllənin  29.3.1-29.3.4-cü  maddələrində  əsas  təsərrüfat  subyekti  deyildikdə həlledici nəzarəti həyata keçirən təsərrüfat subyektləri nəzərdə tutulur.
- 29.5. Təmərküzləşmədə iştirak edən təsərrüfat subyektlərinin ümumi dövriyyəsinə onların öz arasındakı dövriyyə və bu Məcəllənin 29.3.2-29.3.5-ci maddələrində qeyd olunan təsərrüfat subyektləri arasındakı dövriyyə daxil edilmir.
- 29.6.  Dövriyyə  maliyyə  sanksiyalarının  hesablanması  üçün  əsas  kimi  götürüldükdə, müvafiq təsərrüfat subyektlərinin bu Məcəllənin 77-ci maddəsinə əsasən daşıdıqları məsuliyyəti onların iştirak paylarına mütənasib şəkildə müəyyən edilir.
- 29.7.  Rəqabət  orqanı  təsərrüfat  subyektlərinin  dövriyyəsi  barədə  məlumatların  təqdim edilməsi  üçün  müvafiq  icra  hakimiyyəti  orqanının  müəyyən  etdiyi  orqana  (quruma)  müraciət edə bilər. Müraciətdə tələb olunan məlumatlar 3 (üç) iş günü müddətində rəqabət orqanına təqdim edilir.

## Maddə 30. Təmərküzləşmə haqqında ərizənin təqdim edilməsi

- 30.1. Bu Məcəllənin 27-ci maddəsində qeyd olunan hallardan azı biri olduqda, təmərküzləşmə həyata keçirilməzdən əvvəl, lakin hansının daha əvvəl baş verməsindən asılı olaraq, təmərküzləşmə barədə müqavilə bağlanıldıqdan, qərar qəbul edildikdən, təklif elan edildikdən, səhmlərin (payların) alınması üçün təklif vermək niyyəti açıqlandıqdan, habelə tərəflər  arasında  təmərküzləşmə  barədə  digər  formada  razılıqlar  əldə  edildikdən  sonra  30 (otuz)  gün  müddətində  təmərküzləşməyə  razılıq  alınması  üçün  ərizə  ilə  rəqabət  orqanına müraciət  edilir.  Dövlət  satınalmaları,  hərrac  və  digər  müsabiqələrdə  iştirak  zamanı ərizənin verilməsi müddəti qalib elan olunduqdan sonra hesablanır.
- 30.2. Bu Məcəllənin 30.1-ci maddəsində nəzərdə tutulan ərizənin formasını müvafiq icra hakimiyyəti orqanının müəyyən etdiyi orqan (qurum) təsdiq edir.
- 30.3.  Ərizə  təmərküzləşmədə  iştirak  edən  təsərrüfat  subyektləri  və  ya  birgə  nəzarəti əldə edən təsərrüfat subyektləri tərəfindən, yaxud bir və ya daha çox təsərrüfat subyektinin  müəyyən  hissələri  (səhmləri,  payları,  fəaliyyət  sahələri)  üzərində  nəzarəti əldə  edən  təsərrüfat  subyekti  tərəfindən  təqdim  edilir.  Təmərküzləşmədə  iştirak  edən təsərrüfat subyektlərinin hər biri ayrılıqda ərizənin verilməməsinə görə məsuliyyət daşıyır.
- 30.4.  'İnzibati  icraat  haqqında'  Azərbaycan  Respublikası  Qanununun  30.5-ci  maddəsi nəzərə alınmaqla ərizəyə aşağıdakılar əlavə olunur:
- 30.4.1.  təmərküzləşmə  barədə  müqavilənin,  qərarın  və  ya  təmərküzləşməyə  əsas  verən digər  sənədlərin  notarial  qaydada  və  ya  təsərrüfat  subyektinin  möhürü  olduğu  təqdirdə möhürlə təsdiq edilmiş surəti (bütün əlavələrlə birlikdə);
- 30.4.2. təmərküzləşmədə iştirak edən təsərrüfat subyektlərinin son 2 (iki) il ərzindəki əsas  fəaliyyət  növləri,  dövriyyələri  (naturada  və  ya  pul  ifadəsində)  və  bazar  payları haqqında məlumatlar;
- 30.4.3. təmərküzləşmədə iştirak edən təsərrüfat subyektlərinin son 2 (iki) il ərzindəki vergi  və  dövlət  statistika  orqanlarına  dövriyyənin  həcmi  barədə  (naturada  və  ya  pul ifadəsində) təqdim etdikləri hesabatların surəti;
- 30.4.4.  təmərküzləşmədə  iştirak  edən  təsərrüfat  subyektlərinin  təsis  sənədlərinin surəti;
- 30.4.5.  təsisçilər  və  bu  Məcəllənin  29.3.2-29.3.5-ci  maddələrində  qeyd  olunan  digər təsərrüfat  subyektləri  barədə  bu  Məcəllənin  30.4.2-30.4.4-cü  maddələrində  qeyd  olunan məlumatlar;
- 30.4.6. səhmdar cəmiyyətlərin təmərküzləşməsi halında, səhmdarlara bu barədə əvvəlcədən məlumat verilməsi haqqında təsdiqedici sənəd;
- 30.4.7. təmərküzləşmədə iştirak edən təsərrüfat subyekti şəxslər qrupuna daxildirsə:
- 30.4.7.1. şəxslər qrupundakı hər bir təsərrüfat subyekti haqqında bu Məcəllənin 30.4.230.4.4-cü maddələrində göstərilən məlumatlar;
- 30.4.7.2.  təsərrüfat  subyekti  ilə  şəxslər  qrupundakı  hər  bir  təsərrüfat  subyekti arasında sonuncu hesabat ilində dövriyyə (natural və ya dəyər ifadəsində) haqqında məlumat;
- 30.4.7.3.  təsərrüfat  subyekti  ilə  şəxslər  qrupundakı  hər  bir  təsərrüfat  subyektinin asılılıq forması;
- 30.4.8. ərizənin araşdırılması üçün dövlət rüsumunun ödənilməsini təsdiq edən sənəd.
- 30.5.  Ərizə  təqdim  edən  təsərrüfat  subyekti  təmərküzləşmənin  bu  Məcəllənin  28.3-cü maddəsində qeyd olunan nəticələrə (olduğu halda) səbəb olacağını hesab edirsə, bu barədə təsdiqedici məlumatları ərizəyə əlavə edir.
- 30.6. Bu Məcəllənin 27.1.3-27.1.6-cı maddələrində qeyd olunan dövriyyənin məbləği həmin maddələrdə  göstərilən  məbləğlərdən  az,  lakin  həmin  məbləğlərin  70  faizindən  çox  olduqda, təmərküzləşmədə  iştirak  edən  təsərrüfat  subyektləri  təmərküzləşmə  baş  verdikdən  sonra  30 (otuz) gün müddətində rəqabət orqanına yazılı məlumat verirlər.

- 31.1.  Rəqabət  orqanı  təmərküzləşmə  haqqında  ərizənin  bu  Məcəllənin  30.2-  30.4-cü maddələrinin  tələblərinə  uyğunluğunu  yoxlayır.  Ərizədə  (ona  əlavə  edilmiş  sənədlərdə) aradan  qaldırılması  mümkün  olan  və  razılığın  verilməsi  üçün  imtinaya  səbəb  olmayan çatışmazlıqlar  aşkar  edildikdə,  ərizənin  təqdim  edildiyi  gündən  10  (on)  iş  günündən  gec olmayaraq onların aradan qaldırılması barədə müraciət edən təsərrüfat subyektinə bildiriş təqdim  edilir.  Bütün  çatışmazlıqlar  müraciət  edən  təsərrüfat  subyektinə  eyni  zamanda bildirilməlidir.  Təsərrüfat  subyekti  çatışmazlıqları  bildirişi  aldığı  gündən  ən  geci  10 (on) iş günü müddətində aradan qaldıraraq rəqabət orqanına yazılı məlumat təqdim edir.
- 31.2.  Ərizə  onun  təqdim  edildiyi  gündən  30  (otuz)  iş  günü  müddətində  araşdırılır  və nəticəsi  üzrə  rəqabət  orqanı  tərəfindən  aşağıdakı  əsaslandırılmış  qərarlardan  biri  qəbul edilir:
- 31.2.1. ərizə bu Məcəllənin 27-ci maddəsinin tətbiqi dairəsinə aid olmadıqda, yaxud bu Məcəllənin  31.1-ci  maddəsində  qeyd  edilən  çatışmazlıqlar  həmin  maddədə  nəzərdə  tutulan müddətdə aradan qaldırılmadıqda - ərizənin baxılmamış saxlanılması barədə;
- 31.2.2. təmərküzləşmə müvafiq bazarda rəqabəti məhdudlaşdırmadıqda, yaxud bu Məcəllənin 28.3-cü  maddəsində  qeyd  olunan  hallarda  -  ərizənin  təmin  edilməsi  və  ya  qismən  təmin edilməsi (razılığın verilməsi) barədə;
- 31.2.3.  bu  Məcəllənin  28.2-ci  maddəsində  qeyd  olunan  hallarda,  yaxud  bu  Məcəllənin 31.5-ci maddəsində qeyd edilən çatışmazlıqlar həmin maddədə nəzərdə tutulan müddətdə aradan qaldırılmadıqda - ərizənin təmin edilməsindən imtina barədə.
- 31.3. Rəqabət orqanının bu Məcəllənin 31.2-ci maddəsində qeyd olunan qərarları 3 (üç) iş günü müddətində təsərrüfat subyektinə təqdim edilir.
- 31.4.  Əhəmiyyət  kəsb  edən  halların  müəyyən  olunması  üçün  bu  Məcəllənin  31.2-ci maddəsində nəzərdə tutulmuş müddətdən daha artıq müddət tələb olunduğu hallarda, araşdırma müddəti rəqabət orqanının qərarı əsasında hər dəfə 30 (otuz) iş günü olmaqla 2 (iki) dəfə uzadıla bilər. Rəqabət orqanı tərəfindən müddətin uzadılması barədə məlumat 3 (üç) iş günü müddətində təsərrüfat subyektinə təqdim edilir.
- 31.5.  Araşdırma  zamanı  təmərküzləşmənin  müvafiq  bazarda  rəqabəti  məhdudlaşdırdığı, lakin bu məhdudlaşdırmanın araşdırma müddətində aradan qaldırılmasının mümkünlüyü müəyyən edildikdə,  3  (üç)  iş  günündən  gec  olmayaraq  məhdudlaşdırmanın  aradan  qaldırılması  barədə müraciət edən təsərrüfat subyektinə bildiriş təqdim edilir. Təsərrüfat subyekti çatışmazlıqları bildirişi aldığı gündən ən geci 15 (on beş) iş günü, görülməli tədbirlərin həcmi böyük olduqda isə müraciət edən təsərrüfat subyektinin vəsatəti əsasında ən geci 30 (otuz) iş günü müddətində aradan qaldıraraq rəqabət orqanına görülmüş işlərə dair yazılı məlumatı və müvafiq təsdiqedici sənədlərin surətini təqdim edir.
- 31.6. Bu Məcəllənin 31.1-ci və 31.5-ci maddələri ilə müəyyən edilmiş hallarda ərizənin araşdırılması ilə bağlı müddətin axımı dayandırılır. Çatışmazlıqların aradan qaldırılması barədə təsərrüfat subyektinin müraciətindən sonra müddətin axımı bərpa olunur.
- 31.7. Bu Məcəllənin 31.1-ci və 31.5-ci maddələrində qeyd olunan çatışmazlıqlar sonradan aradan  qaldırıldıqda,  təmərküzləşmədə  iştirak  edən  təsərrüfat  subyektləri  yenidən  bu Məcəllə ilə müəyyən edilmiş qaydada ərizə ilə rəqabət orqanına müraciət edə bilərlər.
- 31.8.  Ərizənin  araşdırılmasına  təsir  edə  biləcək  hallar  üzrə  istintaq  və  ya  məhkəmə araşdırması  aparıldıqda,  rəqabət  orqanının  qərarı  ilə  ərizənin  araşdırılması  ilə  bağlı müddətin axımı dayandırılır. Müddət axımının dayandırılması barədə məlumat 3 (üç) iş günü müddətində təsərrüfat subyektinə təqdim edilir.
- 31.9. İstintaq və ya məhkəmə araşdırmasının nəticəsinə dair qəbul edilmiş qərar nəzərə alınmaqla,  ərizənin  araşdırılması  davam  etdirilir.  Bu  zaman  təmərküzləşmədə  iştirak  edən şəxslər  istintaq  orqanının  və  ya  məhkəmənin  qərarının  surətini,  habelə  bu  qərar  nəzərə alınmaqla yeni ərizə tərtib edilməli olduğu halda, həmin ərizəni rəqabət orqanına təqdim edirlər.
- 31.10. Rəqabət orqanı təmərküzləşmələrə dair razılığın verilməsi məqsədilə təmərküzləşmədə  iştirak  edən  təsərrüfat  subyektlərinə  yalnız  rəqabətin  qorunması  üçün  bu sahəni  tənzimləyən  qanunlara  uyğun  əsaslandırılmış  əlavə  şərtlər  müəyyən  etmək  hüququna malikdir.
- 31.11. Bu Məcəllənin 27-ci maddəsi ilə müəyyən edilmiş hallarda təmərküzləşmə razılıq əldə  edilmədən  həyata  keçirildikdə  və  bu  Məcəllənin  28.2-ci  maddəsinə  uyğun  olaraq rəqabətin məhdudlaşdırılmasına səbəb olduqda və ya rəqabət orqanının bu Məcəllənin 31.10-cu maddəsinə əsasən əlavə şərtlərlə verdiyi razılığa zidd həyata keçirildikdə, rəqabət orqanı təmərküzləşmənin ləğv edilməsi üçün məhkəməyə müraciət edir.
- 31.12.  Ərizənin  araşdırılması  məqsədilə  rəqabət  orqanı  əsaslandırılmış  sorğu  ilə təsərrüfat subyektindən işin həlli üçün zəruri olan əlavə məlumat tələb edə bilər.
- 31.13. Ərizənin araşdırılması müddətində rəqabət orqanı tərəfindən qərar qəbul edilmədikdə, təmərküzləşməyə dair razılıq verilmiş hesab olunur.
- 31.14. Rəqabət orqanı təqdim edilmiş ərizələrin araşdırılma nəticələrinə dair məlumatları özünün rəsmi internet səhifəsində dərc edir.

- 32.1.  Təmərküzləşmələrlə  bağlı  ərizələrin  araşdırılması  üçün  'Dövlət  rüsumu  haqqında' Azərbaycan Respublikasının Qanunu ilə müəyyən edilmiş məbləğdə dövlət rüsumu tutulur.
- 32.2. Ərizə bu Məcəllənin 27-ci maddəsinin tətbiqi dairəsinə aid olmadığı üçün ərizənin baxılmamış  saxlanılması  barədə  qərar  qəbul  edildikdə,  ödənilmiş  dövlət  rüsumu  'Dövlət rüsumu haqqında' Azərbaycan Respublikasının Qanununa uyğun olaraq geri qaytarılır.

## 8-ci fəsil

## DÖVLƏT ORQANLARI (QURUMLARI), YERLİ ÖZÜNÜİDARƏETMƏ ORQANLARI, HABELƏ TƏNZİMLƏYİCİ QURUMLAR TƏRƏFİNDƏN RƏQABƏT QANUNVERİCİLİYİNƏ ƏMƏL EDİLMƏSİ

Maddə 33. Dövlət orqanlarının (qurumlarının), yerli özünüidarəetmə orqanlarının, habelə tənzimləyici qurumların rəqabət qanunvericiliyinə zidd olan hərəkətləri (hərəkətsizliyi)

- 33.1.  Dövlət  orqanlarının  (qurumlarının),  yerli  özünüidarəetmə  orqanlarının,  habelə tənzimləyici qurumların normativ hüquqi aktlarla müəyyən edilmiş əsaslar olmadan rəqabətin məhdudlaşdırılmasına səbəb olan (və ya səbəb ola bilən), eləcə də təsərrüfat subyektlərinin və istehlakçıların mənafelərinə toxunan (və ya toxuna bilən) aşağıdakı hərəkətləri (hərəkətsizliyi) qadağan edilir:
- 33.1.1.  dövlət  və  bələdiyyə  mülkiyyətində  olmayan  təsərrüfat  subyektlərinə  məhsulun istehsalı  və  satışı  üzrə,  həmçinin  müəyyən  kateqoriya  müştərilərin  üstünlük  verilməklə təchiz edilməsi və ya bəzi müqavilələrin bağlanmasına üstünlük verilməsi üzrə birbaşa və dolayı  göstərişlərin  və  (və  ya)  məcburi  dövlət  sifarişlərinin  verilməsi,  eyni  zamanda müştərilərə  müəyyən  kateqoriya  məhsulun  xüsusi  bazar  subyektlərindən  alınmasına  dair məhdudiyyətlərin qoyulması;
- 33.1.2. təsərrüfat subyektlərinin satdığı məhsulun qiymətləri üzərində nəzarətin həyata keçirilməsi;
- 33.1.3. öz struktur bölmələrinə və tabeliyində olan qurumlara rəqabətin məhdudlaşdırılmasına gətirib çıxara bilən səlahiyyətlərin verilməsi;
- 33.1.4. fəaliyyəti rəqabətin məhdudlaşdırılmasına səbəb ola bilən təsərrüfat subyektlərinin və idarəetmə orqanlarının yaradılması;
- 33.1.5. Azərbaycan Respublikasının ərazisində məhsulun hərəkətinə qadağaların (məhdudiyyətlərin) tətbiqi, kapital qoyuluşlarına, habelə iqtisadiyyatın müxtəlif sahələri arasında maliyyə vəsaitinin sərbəst hərəkətinə maneələrin yaradılması;
- 33.1.6.  eyni  sahədə  fəaliyyət  göstərən  ayrı-ayrı  təsərrüfat  subyektlərinə  rəqabətdə üstünlük verə biləcək güzəştli kreditlərin, subsidiyaların, vergi və digər ödənişlər üzrə güzəşt  və  azadolmaların  verilməsi,  dövlət  və  bələdiyyə  mülkiyyətində  olan  vəsaitdən güzəştli şərtlərlə istifadə etmək imkanının yaradılması;
- 33.1.7.  müəyyən  məhsulun  alışı,  satışı,  istehsalı,  idxalı  və  ixracının,  müəyyən sahibkarlıq  fəaliyyət  növü  ilə  məşğul  olmanın,  habelə  yeni  müəssisələrin,  o  cümlədən maliyyə institutlarının yaradılmasının qadağan edilməsi və ya məhdudlaşdırılması, eləcə də yeni texnologiyaların işlənilib hazırlanması ilə bağlı maneələrin yaradılması;
- 33.1.8. təsərrüfat subyektlərinin müstəqilliyinin, o cümlədən xarici iqtisadi fəaliyyətinin məhdudlaşdırılması;
- 33.1.9.  rəqabətin  məhdudlaşdırılmasına  yönəldiyi  və  müştərilərin  mənafeyinə  toxunduğu hallarda  qiymətlərin  yüksəldilməsi,  aşağı  salınması  və  ya  bir  səviyyədə  saxlanılması məqsədilə məhsul, o cümlədən maliyyə xidmətləri bazarlarına əsassız müdaxilə edilməsi;
- 33.1.10. rəqabəti məhdudlaşdırmaq məqsədilə təsərrüfat subyektlərinə dempinqin tətbiqi üçün şərait yaradılması;
- 33.1.11. tələb və təklif sahəsində informasiya resursları üzərinə nəzarətin qoyulması və  ya  bəzi  təsərrüfat  subyektlərinə  belə  informasiya  resurslarına  üstün  çıxış  imkanının yaradılması;
- 33.1.12.  dövlət  satınalmaları  sahəsində  normativ  hüquqi  aktlara  zidd  olaraq  müəyyən təsərrüfat subyekti üçün üstün şərait yaradılması;

33.1.13. yeni təsərrüfat subyektlərinin bazara daxil olmasına maneələrin yaradılması;

- 33.1.14. təsərrüfat subyektlərinin maddi ehtiyatlarla təchiz olunması üçün mərkəzləşdirilmiş qaydada təchizat kanallarının yaradılması;
- 33.1.15.  qarşılıqlı  əvəz  oluna  bilən  məhsulların  istehsalına,  idxalına  və  ixracına nəzarətin həyata keçirilməsi;
- 33.1.16.  az  həcmdə  gəlir  əldə  edən  və  ya  zərərlə  işləyən  təsərrüfat  subyektlərinə ictimai mənafe ilə bağlı olmayan, rəqabəti məhdudlaşdıran (məhdudlaşdıra bilən) güzəştlərin və əlverişli şərait yaradan üstünlüklərin verilməsi, yardım göstərilməsi;
- 33.1.17.  müştərilərin  sərbəst  seçim  hüququnu  məhdudlaşdıran  (məhdudlaşdıra  bilən) qərarların qəbul edilməsi;
- 33.1.18. yerli özünüidarəetmə orqanlarının öz səlahiyyətlərindən, bələdiyyə mülkiyyətində olan obyektlərin, yerli büdcənin, həmçinin büdcədənkənar fondların vəsaitindən ayrı-ayrı təsərrüfat subyektlərinə üstünlük yaratmaq məqsədilə istifadə etməsi;
- 33.1.19. rəqabətin məhdudlaşdırılmasına səbəb olan (ola bilən) digər qanunsuz

hərəkətlər (hərəkətsizlik).

- 33.2. Rəqabət orqanı bu Məcəllənin 33.1-ci maddəsində qeyd olunan qanunsuz hərəkətlərin (hərəkətsizliyin) əlamətlərini müəyyən etdikdə, onların qarşısının alınması, aradan qaldırılması, habelə tənzimləyici qurumlar tərəfindən həyata keçirilən tənzimləmə tədbirlərinin rəqabət qanunvericiliyinin tələblərinə uyğun həyata keçirilməsi məqsədilə bu Məcəllənin 10-12-ci fəsilləri ilə müəyyən edilmiş tədbirləri görür.
- 33.3. Rəqabətin mövcud olmadığı, yaxud əhəmiyyətli dərəcədə məhdudlaşdırıldığı sahələrdə,  yaxud  sosial  xarakterli  fövqəladə  mühit  rejimində  yüksək  qiymət  tətbiqinin qarşısını  almaq  məqsədilə  müvafiq  məhsulların  satış  qiymətini  müəyyən  etmək  üçün  dövlət orqanları  (qurumları),  habelə  tənzimləyici  qurumlar  tərəfindən  müvafiq  icra  hakimiyyəti orqanının müəyyən etdiyi orqana (quruma) təkliflər verilə bilər. Həmin təkliflər əsasında müvafiq tədbirlər görüldükdə belə tədbirlər müvafiq şəraitin mövcud olduğu dövr üçün yalnız konkret müddət göstərilməklə tətbiq olunur.
- 33.4.  Bu  Məcəllənin  33.3-cü  maddəsinə  uyğun  olaraq  görülən  tədbirlər  bu  Məcəllənin tələblərinin  pozulması  kimi  qəbul  edilmir.  Həmin  maddə  çərçivəsində  hər  hansı  təklifin verilməsindən  əvvəl  təklif  olunan  tədbirin  rəqabətin  məhdudlaşdırılmasına  təsirlərini qiymətləndirmək məqsədilə rəqabət orqanının məşvərətçi rəyi alınır.

## Maddə 34. Subsidiyaların və tənzimləmə fəaliyyətlərinin rəqabətə təsirlərinin qiymətləndirilməsi

- 34.1.  Rəqabət  orqanı  dövlət  orqanları  (qurumları),  yerli  özünüidarəetmə  orqanları, habelə tənzimləyici qurumlar tərəfindən iqtisadiyyatın müəyyən sahələrində fəaliyyət göstərən təsərrüfat subyektlərinə subsidiya və digər dövlət yardımlarının verilməsinin və tənzimləmə tədbirlərinin rəqabətə təsirini mütəmadi olaraq qiymətləndirir.
- 34.2. Dövlət orqanları (qurumları), yerli özünüidarəetmə orqanları, habelə tənzimləyici qurumlar  tərəfindən  təsərrüfat  subyektlərinə  subsidiya  və  digər  dövlət  yardımlarının verilməsinin  bu  Məcəllə  ilə  qadağan  olunmuş  hərəkətlərə  səbəb  olmaması  barədə  rəqabət orqanının məşvərətçi rəyi alınır.
- 34.3.  Qiymətləndirmənin  nəticələrinə  əsasən  rəqabət  orqanı  subsidiya  və  digər  dövlət yardımlarının  verilməsinin  və  tənzimləmə  tədbirlərinin  rəqabətə  olan  mənfi  təsirlərini aradan qaldırmaq məqsədilə dövlət orqanlarına (qurumlarına), yerli özünüidarəetmə orqanlarına, habelə tənzimləyici qurumlara təkliflər verə bilər.
- 34.4. Rəqabət orqanı subsidiya və qanunla müəyyən edilən digər yardımlarının verilməsinin  və  tənzimləmə  tədbirlərinin  rəqabətə  təsirinə  dair  cari  ilin  qiymətləndirmə nəticələri barədə növbəti il martın 31-dən gec olmayaraq müvafiq icra hakimiyyəti orqanının müəyyən etdiyi orqana (quruma) illik hesabat və təkliflər təqdim edir.
- 34.5. Bütün hüquqi və fiziki şəxslər, dövlət orqanları (qurumları), yerli özünüidarəetmə  orqanları,  habelə  tənzimləyici  qurumlar  bu  Məcəllənin  tətbiqi  üçün  zəruri olan bütün sənədləri (məlumatları) rəqabət orqanına onun əsaslandırılmış sorğusu əsasında sorğuda göstərilmiş müddətdə və tam şəkildə təqdim etməlidirlər.
- 34.6. Bu Məcəllənin 34-cü maddəsinin müddəaları rəqabət orqanı tərəfindən bu Məcəllənin 31.14-cü maddəsinə uyğun olaraq məlumatın dərc edilməsini, bu Məcəllənin 45.2-ci maddəsinə əsasən  sənədlərə  çıxışın  təmin  edilməsini,  yaxud  hər  hansı  təsərrüfat  subyekti  və  ya təsərrüfat subyektlərinin birlikləri ilə bağlı fərdi məlumatları və qanunla qorunan digər məlumatları  özündə  əks  etdirməyən  sorğuların,  bazar  araşdırmalarının  nəticələrinin  dərc edilməsini istisna etmir.

## Maddə  35.  Dövlət  orqanlarından  (qurumlarından),  yerli  özünüidarəetmə  orqanlarından, habelə tənzimləyici qurumlardan məlumatların əldə edilməsi

- 35.1. Dövlət orqanları (qurumları), yerli özünüidarəetmə orqanları, tənzimləyici qurumlar dövlətin rəqabət siyasətinin həyata keçirilməsi və bu Məcəllənin icrası ilə bağlı rəqabət  orqanı  ilə  əməkdaşlıq  edir,  o  cümlədən  aşağıdakı  məlumatları  rəqabət  orqanına təqdim edirlər:
- 35.1.1.  müvafiq  bazarda  rəqabət  şəraitinə  təsir  edə  biləcək  iqtisadi  və  regional inkişaf proqramlarının layihələrini;
- 35.1.2.  fəaliyyət  istiqamətlərinə  uyğun  olaraq  hazırladıqları  və  müvafiq  bazarda rəqabətə təsir edə biləcək normativ və ya inzibati aktların layihələrini, o cümlədən dövlət mülkiyyətində olan müəssisələrin özəlləşdirilməsi və birləşdirilməsinə dair qərarlarını;
- 35.1.3.  təsərrüfat  subyektlərinin  birliklərinin  bu  Məcəllənin  tələblərinə  uyğunluğu şübhə doğuran razılaşmalarını və qərarlarını;
- 35.1.4. rəqabət orqanının təmərküzləşmələrə razılıq verməsi ilə bağlı araşdırma aparılması məqsədilə təsərrüfat subyektləri barəsində sorğu etdiyi məlumatları.

- 36.1. Təbii inhisar fəaliyyəti sahələri aşağıdakılardır:
- 36.1.1.  neft  və  (və  ya)  neft  məhsullarının  magistral  boru  kəmərləri  ilə  nəqli (Azərbaycan Respublikası ərazisindən tranzit nəqli və Azərbaycan Respublikasının hüdudlarından kənara ixracı istisna olmaqla) və paylanması;
- 36.1.2.  təbii  qazın  boru  kəmərləri  ilə  nəqli  (Azərbaycan  Respublikası  ərazisindən tranzit nəqli və Azərbaycan Respublikasının hüdudlarından kənara ixracı istisna olmaqla), saxlanması, paylanması və (və ya) təchizatı xidmətləri;
- 36.1.3. elektrik və istilik enerjisinin ötürülməsi və paylanması (bələdiyyə və (və ya) xüsusi mülkiyyətə aid mənbələr hesabına istehsal olunan enerji istisna olmaqla);
- 36.1.4. magistral və yerli dəmir yolu xətlərinin, yol qurğu və tikililərinin istismarı, hərəkəti  idarəetmə  və  hərəkət  təhlükəsizliyi  fəaliyyəti,  dəmir  yolu  stansiyaları  və sərnişin vağzalları xidmətləri;
- 36.1.5. magistral və ümumi əhəmiyyətli avtomobil yollarının, yol qurğu və tikililərinin saxlanması və istismarı;
- 36.1.6. hava  limanı  xidm ə tl ə ri,  hava  limanlarının ,  uçuş  zolaqları  və  qurğularının  istismarı, hava gəmilərinə aviasiya və aeronaviqasiya xidmətləri; [1]
- 36.1.7. metro nəqliyyatında yolların, tunellərin və stansiyaların istismarı, sərnişindaşıma, hərəkəti idarəetmə və hərəkət təhlükəsizliyi fəaliyyəti;
- 36.1.8. dəniz üzgüçülüyünün təhlükəsizliyi fəaliyyəti;
- 36.1.9. ümumi istifadədə olan telefon rabitəsi xidmətləri, elektrik və ya elektromaqnit rabitə vasitələri (kabel, optik və ya radio əlaqəsi və digər oxşar vasitələr) ilə hər hansı siqnalın,  səsin  məsafəyə  ötürülməsi  və  qəbul  edilməsi  üçün  istifadə  olunan  müxtəlif  növ vasitə və qurğuların istismarı, universal poçt rabitəsi xidmətləri, qəbuledici-verici radio və televiziya stansiyalarının, yüksəktezlikli qurğuların istismarı və nəzarət fəaliyyəti;
- 36.1.10. baş sutəmizləyici qurğular, magistral borular, su kəməri şəbəkəsi və onların üzərindəki təzyiq və tənzimləyici qurğuların istismarı;
- 36.1.11. kanalizasiya təsərrüfatında aerasiya, mexaniki təmizləmə stansiyaları, nasosxanalar, baş və yağış kollektorları və kanalizasiya xətlərinin istismarı;
- 36.1.12. meliorasiya və irriqasiya sahələrinə aid olan su anbarları, kanallar, kollektorlar, boru kəmərləri və bəndlərin istismarı;
- 36.1.13.  istilik  təchizatı  xidmətləri  (bələdiyyə  və  (və  ya)  xüsusi  mülkiyyətə  aid mənbələr hesabına istehsal olunan enerji istisna olmaqla).
- 36.2. Təbii inhisar subyektlərinin siyahısı müvafiq icra hakimiyyəti orqanının müəyyən etdiyi orqan (qurum) tərəfindən təsdiq edilir.
- 36.3.  Bu  Məcəllənin  36.1-ci  maddəsi  ilə  müəyyən  edilmiş  fəaliyyət  sahələrində  mövcud olan  təsərrüfat  subyektlərinə  həmin  sahələr  üzrə  rəqib  subyektlər  yarandıqda  rəqabət şəraitində  fəaliyyət  göstərən  subyektlər  təbii  inhisar  subyekti  hesab  edilmir  və  təbii inhisar subyektlərinin siyahısından çıxarılana qədər onlara bu Məcəllənin 37-41-ci maddələri tətbiq edilmir.
- 36.4. Bu Məcəllənin 36.1-ci maddəsində nəzərdə tutulan fəaliyyət sahələri təbii inhisar subyektlərinin siyahısına daxil edilən təsərrüfat subyektləri tərəfindən həyata keçirilir. Təbii  inhisar  subyektinin  müəyyən  ərazidə,  yaxud  müəyyən  dövrdə  fəaliyyətini  həyata keçirməsi sosial xarakterli fövqəladə mühit rejiminin mövcudluğu səbəbindən mümkün olmadıqda,  həmin  ərazidə,  yaxud  dövrdə  təbii  inhisar  subyektlərinin  müraciəti  əsasında rəqabət orqanının razılığı ilə digər bazar subyektləri müvəqqəti fəaliyyət göstərə bilər.
- 36.5. Bu Məcəllənin 36.1-ci maddəsində nəzərdə tutulan fəaliyyətin həyata keçirilməsini nəzərdə tutan təsərrüfat subyektləri təbii inhisar subyektlərinin siyahısına daxil edilmələri  üçün  rəqabət  orqanına  müraciət  edirlər.  Müraciət  edən  təsərrüfat  subyektinin fəaliyyətinin  (o  cümlədən  həyata  keçirilməsi  nəzərdə  tutulan  fəaliyyətin)  bu  Məcəllənin 36.1-ci maddəsi ilə müəyyən edilmiş sahələrə aid olmadığı aşkar edildikdə, yaxud fəaliyyətin  bu  Məcəllənin  39.4-cü  maddəsində  qeyd  edilən  hallara  səbəb  olacağı  halda rəqabət  orqanı  tərəfindən  müraciətin  rədd  edilməsi  barədə  əsaslandırılmış  qərar  qəbul edilir.

## Maddə 37. Təbii inhisar subyektlərinin fəaliyyətinin dövlət tənzimlənməsi

- 37.1.  Təbii  inhisar  subyektlərinin  fəaliyyətini  tənzimləmək  məqsədilə  rəqabət  orqanı, müvafiq  icra  hakimiyyəti  orqanının  müəyyən  etdiyi  orqan  (qurum)  və  tənzimləyici  qurumlar tərəfindən aşağıdakı üsullar tətbiq edilir:
- 37.1.1. məhsulların qiymətlərinin tənzimlənməsi;
- 37.1.2. xidmət göstərilməsi məcburi olan müştərilərin müəyyən edilməsi;
- 37.1.3.  təbii  inhisar  subyektlərinin  müştərilərin  məhsul  üzrə  ehtiyacını  tam  həcmdə ödəyə  bilmədiyi  hallarda  onların  həmin  məhsul  ilə  təmin  olunmasının  minimum  səviyyəsinin müəyyən edilməsi;
- 37.1.4.  məhsul  istehsalının  (satışının)  həcminin  bu  Məcəllənin  37.1.3-cü  maddəsinin tələblərinə uyğun müəyyən olunmuş göstəricilərinə əməl edilməsinin təmin olunması;
- 37.1.5. təbii inhisar subyektləri tərəfindən bu Məcəllənin 36.4-cü və 39.2-ci maddələri ilə müəyyən edilmiş hərəkətlərin həyata keçirilməsinə razılıq verilməsi.
- 37.2. Bu Məcəllənin 37.1-ci maddəsində nəzərdə tutulan orqanlar (qurumlar) qanuna zidd olmayan digər üsulları da tətbiq edə bilərlər.
- 37.3.  Qiymətləri  (tarifləri)  dövlət  tərəfindən  tənzimlənən  məhsulların  qiymətləri 'Tənzimlənən qiymətlər haqqında' Azərbaycan Respublikasının Qanununa uyğun olaraq tənzimlənir.
- 37.4. Qiymətləri tənzimlənməyən məhsulların qiymətləri bu Məcəllənin 39.6-cı maddəsinə uyğun  olaraq  təbii  inhisar  subyektinin  özü  tərəfindən  müəyyən  olunur.  Rəqabət  orqanı iqtisadi  cəhətdən  əsaslandırılmamış  və  bu  Məcəllənin  38.1-ci  maddəsi  ilə  müəyyən  edilmiş tələblərə uyğun gəlməyən qiymətlərin real iqtisadi göstəricilərə uyğunlaşdırılması barədə göstəriş verir.
- 37.5. Bu Məcəllənin 4-cü və 5-ci fəsillərində qadağan olunmuş hərəkətlər (hərəkətsizlik)  və  onlara  görə  məsuliyyət  tədbirləri  təbii  inhisar  subyektlərinin  təbii inhisar  fəaliyyəti  hesab  olunmayan  fəaliyyətinə  və  dövlət  inhisarında  olan  xidmətləri göstərən subyektlərin belə xidmətlərin göstərilməsi ilə əlaqəli olmayan iqtisadi fəaliyyətinə də şamil edilir.

## Maddə 38. Tənzimləmə üsullarının tətbiq olunması üçün əsaslar

- 38.1. Bu Məcəllənin 37.1-ci maddəsi ilə nəzərdə tutulan orqanlar (qurumlar) tənzimləmə üsullarının tətbiq edilməsi haqqında qərarı konkret olaraq hər bir təbii inhisar subyekti üçün,  belə  bir  tənzimləmənin  istehsal  edilmiş  və  ya  satılmış  məhsulun  keyfiyyətinin artırılmasında  və  bu  məhsula  tələbatın  ödənilməsində  stimullaşdırıcı  rolu  nəzərə  almaqla qəbul  edir.  Bu  zaman  məsrəflərin  nə  dərəcədə  əsaslandırılmış  olması  müəyyən  edilir  və aşağıdakılar nəzərə alınır:
- 38.1.1.  məhsulun  istehsal  və  ya  satış  xərcləri,  o  cümlədən  əməkhaqqı,  xammal  və materialların dəyəri;
- 38.1.2. vergilər və digər dövlət ödənişləri;
- 38.1.3. əsas istehsal vasitələrinin dəyəri, onların təkrar istehsalı üçün zəruri olan investisiyaya tələbat və amortizasiya ayırmaları;
- 38.1.4. faktiki və proqnozlaşdırılan mənfəət;
- 38.1.5. istehsal olunan və ya satılan məhsulun keyfiyyətinin, kəmiyyətinin və çatdırılma üsulunun müştərilərin tələbatına uyğunluğu;
- 38.1.6.  dövlət  dotasiyaları  və  dövlət  büdcəsindən  maliyyə  yardımı  ilə  bağlı  digər tədbirlər.

## Maddə  39.  Təbii  inhisar  subyektlərinin  fəaliyyətinə  rəqabət  orqanı  tərəfindən  dövlət nəzarəti

- 39.1.  Rəqabət  orqanı  təbii  inhisar  subyektlərinin  fəaliyyətinə  dövlət  nəzarətini  bu Məcəlləyə və Azərbaycan Respublikasının digər normativ hüquqi aktlarına uyğun olaraq həyata keçirir.  Rəqabət  orqanı  müştərilərin  mənafeyinə  mənfi  təsir  göstərə  bilən  və  ya  təbii inhisar vəziyyətindən sərbəst rəqabət vəziyyətinə iqtisadi cəhətdən əsaslandırılmış keçidə mane olan hərəkətlərin (hərəkətsizliyin) qarşısının alınması və ya aradan qaldırılması üçün bu Məcəllə və Azərbaycan Respublikasının digər normativ hüquqi aktları ilə müəyyən edilmiş tədbirləri görür.
- 39.2.  Rəqabət  orqanı  təbii  inhisar  subyektləri  tərəfindən  həyata  keçirilən  aşağıdakı hərəkətlər üzərində nəzarəti həyata keçirir:
- 39.2.1. təbii inhisar subyektləri tərəfindən məhsulun istehsalı (satışı) üzrə müştərilərə münasibətdə tətbiq edilən hüquqi aktların (qərar, qayda, tələbnamə, reqlament, əmr, göstərişlərin və s.) və müqavilələrin rəqabət qanunvericiliyinə uyğunluğu;
- 39.2.2.  əsas  vəsaitlərə  mülkiyyət  və  ya  istifadə  hüququnun  əldə  edilməsi  (nəzərdə tutulan  əsas  vəsaitin  dəyəri  təbii  inhisar  subyektinin  cari  ilin  əvvəlindəki  balansına uyğun olaraq aktivlərinin balans dəyərinin 0,5 faizindən çox olarsa);
- 39.2.3. əsas vəsaitlərin satışı, icarəyə verilməsi və ya digər hərəkətlər nəticəsində təbii inhisar subyektlərinin mülkiyyət və ya istifadə hüququnun digər təsərrüfat subyektlərinə keçməsi (nəzərdə tutulan əsas vəsaitin dəyəri təbii inhisar subyektinin cari ilin  əvvəlindəki  balansına  uyğun  olaraq  aktivlərinin  balans  dəyərinin  0,5  faizindən  çox olarsa);
- 39.2.4. əsas vəsaitlərin müştərilərə satışı, habelə lizinq və ya uzunmüddətli öhdəliklər əsasında verilməsi;
- 39.2.5. təbii inhisar subyektləri tərəfindən bu Məcəllənin 36.1-ci maddəsi ilə müəyyən edilməyən fəaliyyət sahələrinə investisiyaların ayrılması və ya yeni fəaliyyət sahələrinə başlanılması;
- 39.2.6.  təbii  inhisar  subyektlərinin  yenidən  təşkili,  ləğvi  və  ya  təbii  inhisar fəaliyyəti üzrə səlahiyyətlərini (səlahiyyətlərinin bir hissəsini) təsisçisi olduğu hüquqi şəxsə ötürməsi.
- 39.3.  Təbii  inhisar  subyektləri  bu  Məcəllənin  36.4-cü  və  39.2-ci  maddələrində  qeyd edilən hərəkətlərin edilməsinə razılıq almaq üçün rəqabət orqanına müraciət etməlidirlər. Müraciətin  edilməsi  və  müraciətə  baxılması  qaydası  müvafiq  icra  hakimiyyəti  orqanının müəyyən etdiyi orqan (qurum) tərəfindən müəyyən edilir.
- 39.4.  Rəqabət  orqanı  aşağıdakı  hallarda  təbii  inhisar  subyekti  tərəfindən  təqdim edilmiş  müraciətdə  göstərilən  hərəkətin  (hərəkətlərin)  edilməsinə  razılıq  verilməsindən imtina edir:
- 39.4.1. mövcud qiymətlərin artması ilə nəticələnə bilərsə;
- 39.4.2. müştərilərlə müqavilələrin pozulması ilə nəticələnə bilərsə;
- 39.4.3. müştərilərin qanuni mənafelərinə mənfi təsir göstərə bilərsə, yaxud bu Məcəllə və ya qanunla qorunan hüquqlarının pozulmasına gətirib çıxararsa;
- 39.4.4.  digər  təsərrüfat  subyektlərinin  iqtisadi  fəaliyyətinin  məhdudlaşmasına  səbəb ola bilərsə, yaxud azad sahibkarlıq mühitinə mənfi təsir göstərə bilərsə;
- 39.4.5.  qiymətləri  tənzimlənən  məhsulun  satılması  üçün  istifadə  olunan  texnoloji sistemin  pozulmasına  və  ya  qiymətləri  tənzimlənən  məhsulun  keyfiyyətinin  aşağı  düşməsinə səbəb ola bilərsə;
- 39.4.6.  subyektin  imkan  və  resurslarının  müştərilərin  məhsul  üzrə  ehtiyacının  tam həcmdə ödənilməsinə imkan verməsə.
- 39.5.  Təbii  inhisar  subyektlərinin  nizamnamə  kapitalında  səhmlərin  (payların)  əldə edilməsi və ya başqa əqdlər (girov, idarəetmənin həvalə edilməsi və s.) nəticəsində təbii inhisar subyektinin səsvermə hüququ verən səhmlərinin (paylarının) 10 faizinədək hissəsinə sərəncam hüququ olan şəxs tərəfindən sonradan səsvermə hüququ verən səhmlərinin (paylarının) 10 faizindən çox hissəsinə sərəncam hüququnu əldə edən şəxs rəqabət orqanına 15 (on beş) gün müddətində bu barədə məlumat verməlidir.
- 39.6.  Təbii  inhisar  subyekti  qiyməti  tənzimlənməyən  məhsulun  (beynəlxalq  sazişlərdən irəli gələn fəaliyyət sahələri istisna olmaqla) istehsalını (satışını) həyata keçirdikdə, təklif  olunan  qiymətlər  barədə  azı  30  (otuz)  gün  əvvəl  rəqabət  orqanına  məlumat  verir. Təbii  inhisar  subyekti  qiyməti  formalaşdıran  iqtisadi  amillər  barədə  bütün  məlumatları rəqabət orqanına təqdim etməlidir.
- 39.7.  Təbii  inhisar  subyektləri  sahibkarlıq  fəaliyyətinin  nəticələrinə  dair  maliyyə hesabatlarını  rüb  bitdikdən  sonra  növbəti  ayın  20-dək  müvafiq  icra  hakimiyyəti  orqanının müəyyən etdiyi orqanın (qurumun) təsdiq etdiyi formada və qaydada rəqabət orqanına təqdim etməlidirlər.
- 39.8. Rəqabət orqanı təbii inhisar subyektləri tərəfindən onların fəaliyyətinin rəqabət qanunvericiliyinin  tələblərinə  uyğun  həyata  keçirilməsinə  nəzarəti  təşkil  etmək  üçün  bu Məcəllənin 39-cu və 40.2-ci maddələrinə uyğun və 10-cu fəsli ilə müəyyən edilmiş qaydada onlardan  zəruri  məlumatların  tələb  edilməsi,  əldə  edilməsi  və  araşdırılmasını  həyata keçirir və yoxlamalar aparır.
- 39.9.  Rəqabət  qanunvericiliyinin  tələblərinə  əməl  edilməsinə  nəzarət,  o  cümlədən qiymətləri tənzimlənən sahələrdə qiymətlərin düzgün tətbiqinə, xərclərinin iqtisadi cəhətdən  əsaslandırılmasına  və  məqsədyönlülüyünə,  habelə  təbii  inhisar  subyektlərinin aktlarının  rəqabət  qanunvericiliyinə  uyğunluğuna  nəzarət  təbii  inhisar  subyektlərində yoxlamaların predmetidir.
- 39.10. Maliyyə-təsərrüfat hesabatlarının araşdırılması nəticəsində, habelə bu Məcəllənin 40.5-ci maddəsində qadağan olunan hərəkətlərə (fəaliyyətə) yol verilməsi müəyyən olunduqda rəqabət orqanı bu Məcəllənin 72-ci maddəsinə uyğun olaraq təbii inhisar subyektinə  bu  hərəkətlərin  dayandırılması  və  nəticələrinin  aradan  qaldırılması  barədə icrası məcburi göstəriş verir.
- 39.11.  Bu  Məcəllə  ilə  müəyyən  olunan  tələblərin  təbii  inhisar  subyekti  tərəfindən pozulması  aşkar  edildikdə  və  rəqabət  orqanın  göstərişi  ilə  həmin  pozuntuları  aradan qaldırmadıqda, rəqabət orqanı bu Məcəllənin 11-ci fəslinə uyğun olaraq tədbirlər görür.
- 39.12.  Rəqabət  orqanı  təbii  inhisar  subyektlərinin  fəaliyyətinin  tənzimlənməsinin maliyyə məsələlərinin həlli ilə əlaqədar müvafiq icra hakimiyyəti orqanının müəyyən etdiyi orqana (quruma) müraciət edə bilər.

## Maddə 40. Təbii inhisar subyektlərinin fəaliyyətinə dair tələblər

- 40.1. Təbii inhisar subyektləri rəqabət orqanının bu Məcəllədə nəzərdə tutulmuş qaydada qəbul etdiyi qərarları yerinə yetirməlidirlər.
- 40.2.  Təbii  inhisar  subyektləri  rəqabət  orqanına  öz  fəaliyyəti  barədə  bu  Məcəllənin 39.7-ci maddəsində nəzərdə tutulan hesabatları, habelə rəqabət orqanının sorğusuna əsasən digər hesabatları, investisiya layihələrini, digər sənədləri və məlumatları təqdim edirlər.
- 40.3. Təbii inhisar subyektləri rəqabət orqanına bu Məcəllənin 39.8-ci maddəsinə uyğun olaraq,  onlardan  tələb  edilən  sənədləri  və  məlumatları  tələb  edilən  vaxt  ərzində  və  tam həcmdə  təqdim  etməli  və  (və  ya)  nəzarət  tədbirlərinin  həyata  keçirilməsi  üçün  zəruri şəraitin  yaradılmasını  təmin  etməlidirlər.  Təbii  inhisar  subyektlərindən  tələb  edilən məlumatların həcmi böyük olduqda, yaxud təbii inhisar subyektləri tərəfindən bu Məcəlləyə uyğun olaraq barəsində dövlət nəzarəti həyata keçirilən hərəkətlərin monitorinqi zərurəti

yarandıqda  rəqabət  orqanı  nəzarət  tədbirlərini  təbii  inhisar  subyektinin  (və  ya  onun bölməsinin) olduğu yerdə həyata keçirmək hüququna malikdir.

- 40.4.  Təbii  inhisar  subyektləri  (onların  vəzifəli  şəxsləri)  bu  Məcəllə  ilə  müəyyən edilmiş  tələbləri  pozduqda,  rəqabət  orqanının  qərarlarına  uyğun  olaraq  müəyyən  edilmiş müddətdə aşağıdakı hərəkətləri yerinə yetirməlidirlər:
- 40.4.1. bu Məcəllənin tələblərinin pozulmasını aradan qaldırmaq;
- 40.4.2. ilkin vəziyyəti bərpa etmək və ya qərarda müəyyən edilmiş başqa göstərişləri yerinə yetirmək;
- 40.4.3. bu Məcəlləyə uyğun olmayan əqdləri ləğv etmək və ya dəyişmək;
- 40.4.4.  mütləq  məhsul  təqdim  edilməli  olan  müştəri  ilə  müqavilə  bağlamaq  və  ya bağlanılmış müqavilədə dəyişiklik etmək;
- 40.4.5.  qanunvericiliyin  tələblərini  pozmaqla  müştərilərdən  əsassız  və  (və  ya)  artıq alınmış ödənişləri onlara geri ödəmək.
- 40.5.  Məhsulların  istehsalı  (satışı)  zamanı  təbii  inhisar  subyektlərinə  aşağıdakılar qadağan edilir:
- 40.5.1.  istehsalı  (satışı)  həyata  keçirilən  məhsullar  haqqında  bu  Məcəllənin  41-ci maddəsində nəzərdə tutulmuş məlumatların verilməsinə görə ödəniş (haqq) almaq;
- 40.5.2. məhsulların istehsalının (satışının) həyata keçirilməsi üzrə xidmətin göstərilməsi  ilə  əlaqəli  olmayan  lisenziyaların,  icazələrin  və  digər  sənədlərin  təqdim edilməsini tələb etmək;
- 40.5.3.  təbii  inhisar  subyektinin  şəbəkələrinə  qoşulma  və  ya  əldə  edilən  məhsulun həcminin artırılması üçün qanunla müəyyən edilmiş texniki şərtlərə riayət edilməsi istisna olmaqla müştəriyə digər tələblər irəli sürmək;
- 40.5.4.  müştərinin  təbii  inhisar  subyektinin  şəbəkələrinə  qoşulma  və  ya  əldə  edilən məhsulun həcminin artırılması üçün qanunla müəyyən edilmiş texniki şərtlərə uyğun iş yerinə yetirən təsərrüfat subyektlərinin fəaliyyətini məhdudlaşdırmaq;
- 40.5.5.  müştərinin  təbii  inhisar  subyektinin  şəbəkələrinə  qoşulma  və  ya  əldə  edilən məhsulun  həcminin  artırılması  zamanı  işləri  yerinə  yetirmək  üçün  müvafiq  lisenziyaya, icazəyə malik olan icraçıları (podratçıları) sərbəst seçmək imkanını məhdudlaşdırmaq;
- 40.5.6. müştərinin məhsulun dəyərinin ödənilməsi üçün normativ hüquqi aktlarla müəyyən edilmiş ödəniş vasitələrini sərbəst seçmək imkanını məhdudlaşdırmaq;
- 40.5.7. müştərinin mənafeyinə mənfi təsir göstərə bilən və ya təbii inhisar vəziyyətindən  sərbəst  rəqabət  vəziyyətinə  iqtisadi  cəhətdən  əsaslandırılmış  keçidə  mane olan hərəkətlərə yol vermək;
- 40.5.8.  müştərilərə  münasibətdə  rəqabət  qanunvericiliyinə  və  müvafiq  təbii  inhisar sahəsini  tənzimləyən  normativ  hüquqi  aktlara  uyğun  olmayan  aktlar  qəbul  etmək  və  onları tətbiq etmək;
- 40.5.9. təbii inhisar fəaliyyətinin nəticəsi olan məhsulu satmaq imkanına malik olduqda müştərilərlə belə məhsulun satışına dair müqavilə bağlamaqdan əsassız olaraq imtina etmək;
- 40.5.10.  eynixassəli  məhsulun  əldə  edilməsi  ilə  bağlı  müştərilər  arasında  ayrıseçkiliyə yol vermək;
- 40.5.11. məhsulların istehsalı (satışı), habelə təbii inhisar subyektinin şəbəkələrinə qoşulma və ya əldə edilən məhsulun həcminin artırılması ilə əlaqədar müştərilərə münasibətdə  normativ  hüquqi  aktlarda  nəzərdə  tutulmayan  fərqli  qaydalar  müəyyən  etmək  və onların icrasını tələb etmək.

## Maddə 41. Təbii inhisar subyektlərinin məlumatı açıqlamaq vəzifəsi

- 41.1. Təbii inhisar subyektləri aşağıdakı məlumatların müştərilərə qanuna uyğun olaraq açıqlanmasını (o cümlədən rəsmi internet səhifəsində yerləşdirilməsini) təmin etməlidirlər:

41.1.1. istehsalını (satışını) həyata keçirdikləri məhsulların siyahısını;

- 41.1.2. məhsullar üzrə qiymətlərin siyahısını (tənzimlənən və tənzimlənməyən qiymətləri fərqləndirməklə);
- 41.1.3. müştərilər tərəfindən məhsulların əldə edilməsi (qoşulması, istifadə edilməsi) üçün tələb olunan şərtləri, müqavilənin formasını və bağlanılması qaydasını;
- 41.1.4. müştərilər tərəfindən şikayətlərin edilməsi qaydasını.

## 10-cu fəsil

## RƏQABƏT QANUNVERİCİLİYİNƏ ƏMƏL EDİLMƏSİNƏ DÖVLƏT NƏZARƏTİ TƏDBİRLƏRİ

## Maddə 42. Dövlət nəzarəti və onun metodları

- 42.1.  Bazar  subyektləri  tərəfindən  rəqabət  qanunvericiliyinə  əməl  edilməsinə  dövlət nəzarəti rəqabət orqanı tərəfindən həyata keçirilir.
- 42.2. Dövlət nəzarəti aşağıdakı metodlarla həyata keçirilir:
- 42.2.1. rəqabət orqanı tərəfindən aparılan araşdırmalar;
- 42.2.2. yoxlamalar.

- 43.1.  Aşağıdakılar  rəqabət  qanunvericiliyinin  pozulması  hallarının  araşdırılması  üçün əsasdır:
- 43.1.1.  rəqabət  qanunvericiliyinin  pozulmasına  dair  bazar  subyektləri  və  ayrı-ayrı şəxslərdən daxil olan sənədlər, məlumatlar və müraciətlər;
- 43.1.2. mediada (eləcə də sosial şəbəkələrdə) dərc olunan (yayımlanan) rəqabət qanunvericiliyinin pozulması əlamətlərini əks edən məlumatlar;
- 43.1.3. müvafiq bazarda rəqabət orqanının həyata keçirdiyi monitorinqlər, təhlillər və yoxlamalar nəticəsində aşkar olunmuş rəqabət qanunvericiliyinin pozulması əlamətləri;
- 43.1.4.  rəqabət  orqanı  tərəfindən  qanun  pozuntularının  aradan  qaldırılması  barədə verilmiş göstərişlərin yerinə yetirilməsi vəziyyətinin yoxlanılması.
- 43.2.  Rəqabət  qanunvericiliyinin  pozulması  haqqında  müraciət  edən  şəxslər  tərəfindən rəqabət orqanına aşağıdakılar təqdim olunur:
- 43.2.1. yazılı, o cümlədən elektron formada müraciət;
- 43.2.2. rəqabət qanunvericiliyinin pozulması faktını təsdiq edən sənədlərin əsli, yaxud notariat qaydasında təsdiq edilmiş surətləri (olduğu halda);
- 43.2.3.  rəqabət  qanunvericiliyinin  pozulması  faktını  təsdiq  edən  əşya  və  materiallar (olduğu halda);
- 43.2.4.  xarici  dillərdə  olan  sənədlərin  Azərbaycan  dilinə  tam  və  dəqiq  tərcümə olunmaqla notariat qaydasında təsdiq edilmiş əsli və ya surəti (olduğu halda).
- 43.3.  Şikayət  ərizəsi  ilə  müraciət  edən  hər  bir  şəxs  qanun  pozuntusunun  onun  qanuni marağına  toxunduğunu  sübut  etməlidir.  Təsərrüfat  subyektləri  rəqabət  qanunvericiliyinin pozulması  halının  baş  verdiyi  müvafiq  bazarda  fəaliyyət  göstərdiyi  hallarda  və  şikayət etdikləri  hərəkət  onların  maraqlarına  birbaşa  və  ya  dolayı  yolla  mənfi  təsir  edərsə, hüquqlarının və qanuni maraqlarının müdafiəsi üçün rəqabət orqanına müraciət edə bilərlər. Təsərrüfat  subyektlərinin  birlikləri,  yaxud  istehlakçı  birlikləri,  pozuntunun  birbaşa təsirinə  məruz  qalmadıqda  belə,  edilən  davranış  onların  üzvlərinə  birbaşa  mənfi  təsir göstərirsə,  qanunla  öz  üzvlərini  təmsil  etmək  səlahiyyətlərinə  malikdirlər  və  onların hüquqlarını və qanuni maraqlarını müdafiə edə bilərlər.
- 43.4.  Rəqabət  qanunvericiliyinin  pozulması  haqqında  ərizədə  müraciət  edən  və  şikayət edilən bazar subyektləri barədə məlumatlar, müraciət edənin tələblərinin mahiyyəti göstərilməli, rəqabət qanunvericiliyinin pozulması faktı izah olunmalıdır.
- 43.5. Rəqabət orqanı 10 (on) iş günü müddətində daxil olan müraciətin araşdırılmasına başlanması və ya araşdırılmadan imtina edilməsi haqqında əsaslandırılmış qərar qəbul edir.
- 43.6. Müraciətin araşdırılmasından aşağıdakı hallarda imtina edilir:
- 43.6.1. müraciətin predmeti rəqabət orqanının səlahiyyətlərinə aid olmadıqda;
- 43.6.2. qanun pozuntusuna görə iddia və ya məsuliyyətə cəlb etmə müddəti bu Məcəllənin 82-ci maddəsinə əsasən bitdikdə;
- 43.6.3. qanun pozuntusu halları üzrə cavabdehin müəyyənləşdirilməsi mümkün olmadıqda və ya cavabdeh ləğv edildikdə, yaxud mövcud olmadıqda;
- 43.6.4.  cavabdeh  tərəfindən  pozuntu  hallarının  könüllü  surətdə  aradan  qaldırıldığı müəyyən edildikdə;
- 43.6.5. müraciətin geri götürülməsi barədə müraciət edənin ərizəsi daxil olduqda.
- 43.7. Bu Məcəllənin 43.6.2-43.6.5-ci maddələrində nəzərdə tutulan əsaslarla müraciətin araşdırılmasından  imtina  edilsə  belə,  digər  bazar  subyektlərinə  münasibətdə  rəqabətin məhdudlaşdırılması halı müəyyən edildikdə, bu rəqabət orqanı tərəfindən araşdırmaya başlanılması üçün əsasdır.
- 43.8.  Sazişlər  və  ya  təmərküzləşmələrlə  bağlı  araşdırmalar  apararkən  rəqabət  orqanı bazarın ümumi şərtlərinin və iqtisadi göstəricilərinin vəziyyəti ilə bağlı müvafiq bazarda rəqabətin məhdudlaşdırılmasına əsaslı şübhələr və ya rəqabət qanunvericiliyinin pozulması əlamətləri  olduğunu  müəyyən  etdikdə,  bu  Məcəllənin  56.1-ci  maddəsinə  uyğun  olaraq  bütün zəruri məlumatları tələb edir və ya plandankənar yoxlama aparır.
- 43.9. Rəqabət orqanı bu Məcəllənin 11.2-ci, 15.4-cü və 43.8-ci maddələrində qeyd edilən hallarda  müvafiq  bazara  giriş  maneələrini,  təmərküzləşmənin  səviyyəsini,  müvafiq  sahədə rəqabətin dinamikasını, təmərküzləşmələrin bazara təsirlərini, yaxud rəqabətə tənzimləyici təsirlərini və müvafiq sektorda rəqabət aparılmasının digər şərtlərini araşdırır.
- 43.10.  Daxil  olan  müraciətin  araşdırılmasına  başlanılması  ilə  bağlı  3  (üç)  iş  günü müddətində müraciət edən şəxslərə məlumat verilir.
- 43.11. Araşdırma rəqabət orqanının qərarının qəbul edildiyi tarixdən sonrakı 30 (otuz) iş günü müddətində həyata keçirilir.
- 43.12.  Əlavə  müddət  tələb  olunduğu  hallarda  rəqabət  orqanının  əsaslandırılmış  qərarı əsasında araşdırmanın müddəti 30 (otuz) iş gününədək uzadılır.
- 43.13.  Rəqabət  orqanı  araşdırmanın  aparılması  üçün  əldə  edilmiş  məlumatların  kifayət etmədiyini  müəyyən  etdikdə,  müraciət  edən  şəxsdən  bu  Məcəllənin  56.1-ci  maddəsində  qeyd edilmiş müddətdə əlavə məlumatlar və təsdiqedici sənədlərin təqdim edilməsini tələb edir. Bu Məcəllənin 56.1-ci maddəsinə əsasən təyin edilmiş müddət müraciət edən şəxsin əsaslandırılmış müraciəti ilə uzadıla bilər.
- 43.14. Bu Məcəllənin 56.1-ci maddəsinə əsasən müəyyən edilmiş müddət ərzində müraciət edən şəxs tərəfindən əlavə məlumatlar və təsdiqedici sənədlər təqdim edilmədikdə, rəqabət orqanı araşdırmaya xitam verilməsi haqqında qərar qəbul edir və 3 (üç) iş günü müddətində müraciət  edən  şəxsə  göndərir.  Müəyyən  edilmiş  müddət  başa  çatdıqdan  sonra  müraciət  edən şəxsin təqdim etdiyi əlavə məlumatlara və təsdiqedici sənədlərə rəqabət orqanı tərəfindən baxılmır.
- 43.15. Müəyyən edilmiş müddət başa çatdıqdan sonra müraciət edən şəxs rəqabət orqanına yenidən ərizə ilə müraciət edə bilər.
- 43.16.  Araşdırmanın  nəticələri  barədə  müraciət  edən  şəxsə  3  (üç)  iş  günü  müddətində məlumat təqdim olunur.

## Maddə 44. Bazarın monitorinqi

- 44.1.  Bazarın  monitorinqi  rəqabət  orqanı  tərəfindən  aşağıdakı  məqsədlərlə  həyata keçirilir:
- 44.1.1. bazarda rəqabət qanunvericiliyinin tələblərinə əməl edilməsinin müəyyənləşdirilməsi;
- 44.1.2. qiymətlərin qərarlaşmış səviyyəsinin müəyyənləşdirilməsi;
- 44.1.3.  qiymətləri  (tarifləri)  dövlət  tərəfindən  tənzimlənən  məhsullar  üzrə  müvafiq icra hakimiyyəti orqanının müəyyən etdiyi orqanın (qurumun) qərarlarının yerinə yetirilməsi vəziyyətinin qiymətləndirilməsi;
- 44.1.4. bazarların məhsul və coğrafi sərhədlərinin, həcminin, strukturunun və iştirakçılarının müəyyənləşdirilməsi;
- 44.1.5. rəqabətin məhdudlaşdırılmasına təsir göstərən amillərin aşkar edilməsi;
- 44.1.6. rəqabətin vəziyyətinin müəyyən edilməsi;
- 44.1.7. aşkar edilmiş rəqabət qanunvericiliyinin pozulması əlamətlərinin aydınlaşdırılması.
- 44.2.  Bazarın  monitorinqi  rəqabət  orqanının  qərarı  əsasında  müvafiq  icra  hakimiyyəti orqanının müəyyən etdiyi orqanın (qurumun) müəyyən etdiyi qaydada aparılır.
- 44.3. Rəqabət orqanı tərəfindən həyata keçirilən monitorinqin nəticəsində monitorinqin nəticələrinə dair akt tərtib edilir. Monitorinqin nəticələrinə dair aktın forması və tərtib edilmə qaydası müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.

## Maddə 45. Məlumatların təhlili

- 45.1.  Rəqabət  orqanı  əldə  edilmiş  statistik  məlumatlar,  mediada  (eləcə  də  sosial şəbəkələrdə)  dərc  edilmiş  məlumatlar,  bazar  subyektlərinin  təqdim  etdiyi  sənədlər  və məlumatlar,  habelə  bazarın  monitorinqi  zamanı  əldə  edilmiş  məlumatlar  əsasında  rəqabət qanunvericiliyinin pozulub-pozulmamasına dair təhlil aparmaq hüququna malikdir.
- 45.2. Rəqabət orqanının apardığı təhlillər zamanı aidiyyəti bazar subyektləri onlardan tələb olunan elektron və (və ya) kağız daşıyıcılarda olan zəruri məlumatları, o cümlədən məxfi  və  konfidensial  məlumatları  (qanunla  nəzərdə  tutulduğu  hallarda  dövlət  sirri  və statistik  sirr,  habelə  kommersiya,  vergi,  gömrük  və  bank  sirri  hesab  olunan  məlumatları əsaslandırılmış sorğu əsasında) və sənədləri rəqabət orqanının yazılı sorğusuna əsasən bu Məcəllənin 56-cı maddəsinin tələblərinə uyğun təqdim etməlidirlər.

## Maddə 46. Araşdırmanın yekunlaşdırılması

- 46.1.  Araşdırma  başa  çatdıqda  rəqabət  orqanının  araşdırmanı  aparan  vəzifəli  şəxsi (şəxsləri) tərəfindən araşdırmanın nəticələri üzrə akt tərtib edilir. Araşdırmanın nəticələrinə  dair  aktın  forması  müvafiq  icra  hakimiyyəti  orqanının  müəyyən  etdiyi  orqan (qurum) tərəfindən müəyyən edilir.
- 46.2.  Araşdırma  nəticəsində  bazar  subyektləri  tərəfindən  rəqabət  qanunvericiliyinin pozulması əlamətlərinin müəyyən edilməsi həmin bazar subyektlərinə münasibətdə iş qaldırılması üçün əsasdır.
- 46.3.  Bu  Məcəllənin  46.1-ci  maddəsinə  uyğun  olaraq  akt  tərtib  olunduqdan  sonra araşdırma  materiallarına  baxılmanın  nəticələri  üzrə  rəqabət  orqanı  15  (on  beş)  iş  günü müddətində aşağıda qeyd olunan qərarlardan birini qəbul edir:
- 46.3.1. rəqabət qanunvericiliyinin pozulması halları və ya əlamətləri müəyyən edildikdə rəqabət  qanunvericiliyinin  pozulması  haqqında  iş  qaldırılması  məsələsinə  baxılması  üçün rəqabət komissiyasının yaradılması barədə;
- 46.3.2.  rəqabət  qanunvericiliyinin  pozulması  hallarının  və  ya  əlamətlərinin  müəyyən edilməsi üçün əlavə sübutlara zərurət yarandıqda yoxlamanın aparılması barədə;
- 46.3.3.  rəqabət  qanunvericiliyinin  pozulması  halı  üzrə  məsuliyyətə  cəlb  etmə  müddəti keçdikdə, araşdırmaya xitam verilməsi barədə;
- 46.3.4.  rəqabət  qanunvericiliyinin  pozulması  halı  müəyyən  edilməzsə  araşdırmaya  xitam verilməsi barədə.

46.4. Rəqabət orqanı araşdırmaların nəticələri barədə məlumatları özünün rəsmi internet səhifəsində dərc edir.

## Maddə 47. Dövlət nəzarətinin həyata keçirilməsinin xüsusiyyətləri

- 47.1. Bu Məcəllənin 43-45-ci maddələrinə əsasən həyata keçirilən nəzarət tədbirləri və bu Məcəllənin 11-ci fəslinə uyğun olaraq rəqabət komissiyası tərəfindən rəqabət qanunvericiliyinin  pozulması  haqqında  işlərə  baxılması  'Sahibkarlıq  sahəsində  aparılan yoxlamaların  tənzimlənməsi  və  sahibkarların  maraqlarının  müdafiəsi  haqqında'  Azərbaycan Respublikasının Qanunu ilə tənzimlənən yoxlama tədbiri hesab edilmir.
- 47.2.  Bu  Məcəllədə  başqa  qayda  nəzərdə  tutulmamışdırsa  yoxlamalar  (təbii  inhisar subyektlərində aparılan yoxlamalar istisna olmaqla) rəqabət qanunvericiliyinin xüsusiyyətləri nəzərə alınmaqla 'Sahibkarlıq sahəsində aparılan yoxlamaların tənzimlənməsi və sahibkarların maraqlarının müdafiəsi haqqında' Azərbaycan Respublikasının Qanununa uyğun olaraq həyata keçirilir.

## Maddə 48. Yoxlamaların aparılması

- 48.1. Rəqabət orqanı aşağıdakı hallarda bazar subyektlərində yoxlama aparır:
- 48.1.1. rəqabət qanunvericiliyinin pozulması əlamətlərini aşkar etdikdə;
- 48.1.2. rəqabət qanunvericiliyinin pozulması barədə mənbəyi bəlli məlumat (bu Məcəllənin  43.1-ci  maddəsində  qeyd  edilən  sənədlər,  məlumatlar  və  müraciətlər)  əldə etdikdə;
- 48.1.3. işə baxılma zamanı zərurət yarandıqda;
- 48.1.4. aparılan araşdırmalar zamanı əlavə sübutlara zərurət yarandıqda.
- 48.2. Yoxlamaların aparılması zamanı rəqabət orqanının yoxlama aparmaq hüququna malik vəzifəli şəxsləri aşağıdakı səlahiyyətlərə malikdirlər:
- 48.2.1.  bazar  subyektlərinin  iqtisadi  fəaliyyət  məqsədilə  istifadə  etdiyi  əraziyə (yaşayış  sahəsi  istisna  olmaqla),  istehsal  və  emal  müəssisələrinə,  binalara,  anbarlara, satış sahələrinə və xidməti nəqliyyat vasitələrinə baxış keçirmək və yoxlamanın predmetinə dair bu Məcəllənin tələblərinə uyğun olaraq digər zəruri tədbirlər həyata keçirmək;
- 48.2.2. yoxlama müddətində və yoxlama üçün əhəmiyyətindən asılı olaraq rəqabət orqanının  əsaslandırılmış  qərarı  ilə  bazar  subyektinin  istehsal  avadanlıqlarının  olduğu otaqlar istisna olmaqla, avadanlıqlarının, sənədlərinin, araşdırma materiallarının yerləşdiyi otaqları möhürləmək;
- 48.2.3.  fəaliyyəti  ilə  bağlı  elektron  və  (və  ya)  kağız  daşıyıcılarda  olan  zəruri məlumatları  və  sənədləri  yoxlamaq,  habelə  onlardan  çıxarışlar  etmək,  onların  surətlərini çıxarmaq;
- 48.2.4. yoxlanılan bazar subyektinin istənilən nümayəndəsinə yoxlama predmeti ilə bağlı suallar vermək və zəruri məlumatları dəqiqləşdirmək.
- 48.3. Rəqabət orqanı tərəfindən bazar subyektlərində yoxlamaların keçirilməsi qaydaları müvafiq icra hakimiyyəti orqanının müəyyən etdiyi orqan (qurum) tərəfindən müəyyən olunur.
- 48.4. Rəqabət orqanı tərəfindən hökmran mövqe tutmuş təsərrüfat subyektlərində və təbii inhisar subyektlərində planlı və plandankənar yoxlamalar, digər təsərrüfat subyektlərində plandankənar yoxlamalar aparılır.
- 48.5.  Plandankənar  yoxlama  təyin  edildikdə  qanun  pozuntusu  ilə  bağlı  faktların  və sübutların  məhv  edilməsinin  və  ya  gizlədilməsinin  qarşısının  alınması  məqsədilə  bazar subyektinə bu barədə əvvəlcədən məlumat verilmir.
- 48.6.  Yoxlama  (təbii  inhisar  subyektlərində  aparılan  yoxlamalar  istisna  olmaqla)  30 (otuz) iş günündən artıq olmayan müddətdə aparılır. Yoxlamanın aparılması üçün əlavə müddət tələb olunduqda, rəqabət orqanının əsaslandırılmış qərarına əsasən yoxlamanın müddəti hər dəfə 30 (otuz) iş günü müddətinə uzadılmaqla 90 (doxsan) iş gününədək artırıla bilər.
- 48.7.  Təbii  inhisar  subyektlərində  aparılan  yoxlamalar  90  (doxsan)  iş  günündən  artıq olmayan müddətdə aparılır. Yoxlamanın aparılması üçün əlavə müddət tələb olunduqda, rəqabət orqanının əsaslandırılmış qərarına əsasən yoxlamanın müddəti hər dəfə 90 (doxsan) iş günü müddətinə uzadılmaqla 270 (iki yüz yetmiş) iş gününədək artırıla bilər.
- 48.8.  Rəqabət  orqanı  tərəfindən  təbii  inhisar  subyektlərində  yoxlamaların  keçirilməsi qaydaları  müvafiq  icra  hakimiyyəti  orqanının  müəyyən  etdiyi  orqan  (qurum)  tərəfindən müəyyən olunur.
- 48.9.  Rəqabət  orqanının  əsaslandırılmış  qərarına  əsasən  yoxlama  aşağıda  göstərilən hallarda və müddətlərdə, lakin 6 (altı) aydan çox olmamaqla dayandırılır:
- 48.9.1. yoxlama zamanı şəxs qeydiyyatda olduğu (faktiki olduğu) ünvanda olmadıqda və ya şəxsin  olduğu  yerin  müəyyən  edilməsi  və  digər  səbəblərdən  tapılması  mümkün  olmadıqda  həmin şəxsin olduğu yer müəyyən olunanadək;
- 48.9.2.  barəsində  yoxlaması  aparılan  bazar  subyektinin  rəhbəri  (onu  əvəz  edən  şəxs) müvəqqəti olaraq əmək qabiliyyətini itirdikdə - əmək qabiliyyəti bərpa olunanadək;
- 48.9.3.  rəqabət  orqanının  təşəbbüsü  ilə  mütəxəssis  dəvət  edildikdə  və  ya  ekspertiza keçirildikdə - mütəxəssisin və ya ekspertin rəyi yoxlamaya təqdim edilənədək;
- 48.9.4. yoxlamanın obyektiv və dolğun keçirilməsi üçün zəruri olan sənədlər, o cümlədən rəqabət orqanının sorğusuna cavab xarici ölkədən alındıqda -xarici ölkədən cavab alınanadək;
- 48.9.5. bu Məcəllənin 50.4-cü maddəsi ilə müəyyən edilmiş hallarda - məhkəmənin qərarı qanuni qüvvəyə minənədək.
- 48.10.  Rəqabət  orqanı  48.9-cu  maddədə  qeyd  olunan  hallar  aradan  qalxdıqda  yoxlamanın bərpa olunması barədə qərar qəbul edir. Bu Məcəllənin 48.9-cu maddəsində qeyd olunan müddət ərzində həmin hallar aradan qalxmadıqda rəqabət orqanı yoxlamaya xitam verilməsi haqqında qərar qəbul edir.
- 48.11.  Rəqabət  orqanının  vəzifəli  şəxsi  yoxlama  zamanı  təsərrüfat  subyektinə  yoxlama üçün zəruri olan sənədlərin və məlumatların təqdim edilməsi barədə tələbnamə verə bilər. Təsərrüfat subyekti tələbnamə ilə müəyyən edilmiş müddətdə sənədləri və məlumatları rəqabət orqanına təqdim etməlidir.
- 48.12. Rəqabət orqanı tərəfindən tələb edilən, yoxlama üçün zəruri sənədlərin və (və ya)  məlumatların  (mənbəyi  məlum  olan)  təsərrüfat  subyekti  tərəfindən  rəqabət  orqanına verilməsindən  imtina  edilməsi,  yaxud  tələbnamədə  qeyd  edilən  müddətdə  təqdim  edilməməsi qanunla müəyyən edilmiş qaydada məsuliyyətə səbəb olur.
- 48.13. Yoxlama zamanı rəqabət orqanının vəzifəli şəxslərinin xidməti vəzifələrinin icra edilməsinə maneçilik törədilməsi qadağandır.
- 48.14. Bazar subyekti nümayəndə vasitəsilə təmsil olunduqda onun səlahiyyətini təsdiq edən sənədin surəti rəqabət orqanına təqdim olunmalıdır.

## Maddə 49. Yoxlamaların nəticələrinin rəsmiləşdirilməsi

- 49.1.  Rəqabət  orqanı  tərəfindən  aparılan  yoxlamanın  nəticələri  üzrə  yoxlamanı  həyata keçirən vəzifəli şəxs (şəxslər) tərəfindən yoxlamanın başa çatdığı gün akt tərtib edilir.
- 49.2. Yoxlama materiallarına baxılmanın nəticələri üzrə rəqabət orqanı 15 (on beş) iş günü müddətində aşağıda qeyd edilən qərarlardan birini çıxarır:
- 49.2.1. rəqabət qanunvericiliyinin pozulması halları və ya əlamətləri aşkar edildikdə:
- 49.2.1.1.  pozuntu  əlamətləri  müəyyən  edildikdə,  rəqabət  qanunvericiliyinin  pozulması haqqında  iş  qaldırılması  məsələsinə  baxılması  üçün  rəqabət  komissiyasının  yaradılması barədə və ya;
- 49.2.1.2.  bu  Məcəllənin  60-cı  maddəsinin  tələbləri  nəzərə  alınmaqla  77.1-ci  maddədə qeyd  olunan  pozuntu  əlamətləri  aşkar  edildikdə  həmin  qanun  pozuntusunun  könüllü  aradan qaldırılması ilə bağlı bazar subyektinin müraciətinin qəbul edilməsi və araşdırmaya xitam verilməsi barədə;
- 49.2.2. qanun pozuntusuna yol verildiyini təsdiq etmək üçün kifayət qədər sübutlar və hüquqi əsaslar olmadığı halda, qanun pozuntusunun aşkar olunmaması barədə.
- 49.3. İşə baxılma zamanı yoxlama keçirildikdə rəqabət komissiyası yoxlamanın nəticələrini işin mahiyyəti üzrə qəbul etdiyi yekun qərarında nəzərə alır.

## Maddə 50. Rəqabət orqanı tərəfindən sənədlərin və nümunə kimi əşyaların götürülməsi

- 50.1. Yoxlama zamanı rəqabət orqanının vəzifəli şəxsinin bazar subyektindən yoxlamanın məqsədləri  üçün  zəruri  hesab  edilən  sənədləri  (o  cümlədən  elektron  daşıyıcılarda  olan məlumatları) və (və ya) nümunə kimi əşyaları götürmək hüququ vardır.
- 50.2.  Sənədlərin  (o  cümlədən  elektron  daşıyıcılarda  olan  məlumatların)  və  (və  ya) nümunə kimi əşyaların götürülməsi rəqabət orqanının qərarı ilə həyata keçirilir.
- 50.3.  Sənədlərin  (o  cümlədən  elektron  daşıyıcılarda  olan  məlumatların)  və  (və  ya) nümunə kimi əşyaların götürülməsi barədə bu Məcəllənin 55-ci maddəsinin tələblərinə uyğun olaraq protokol tərtib edilir. Sənədlərin (o cümlədən elektron daşıyıcılarda olan məlumatların) və (və ya) nümunə kimi əşyaların götürülməsi, saxlanması və qaytarılması bu Məcəllənin 65-ci maddəsinə uyğun olaraq həyata keçirilir.
- 50.4. Bazar subyekti sənədləri və əşyaları vermədiyi halda həmin sənədlərin və (və ya) nümunə  kimi  əşyaların  götürülməsi  rəqabət  orqanının  əsaslandırılmış  müraciətinə  əsasən məhkəmənin qanuni qüvvəyə minmiş qərarı ilə həyata keçirilir.

## Maddə 51. Ekspertin dəvət edilməsi

- 51.1.  Dövlət  nəzarəti  tədbirinin  həyata  keçirilməsi  zamanı  ortaya  çıxan  məsələlərin izah olunması üçün xüsusi biliklər tələb olunduğu hallarda maraqlı şəxslərin (müraciət edən və ya barəsində araşdırma aparılan şəxslərin) vəsatəti və ya rəqabət orqanının qərarı ilə ekspertiza təyin edilir.
- 51.2.  Ekspert  müqavilə  əsasında  cəlb  edilir.  Müqavilədə  tərəflərin  hüquqları  və vəzifələri, ekspert qarşısında qoyulan suallar, bilə-bilə yalan rəy verməsinə görə ekspertin  məsuliyyəti  və  mülki  qanunvericiliklə  müəyyən  edilmiş  digər  məsələlər  nəzərdə tutula bilər. Ekspert qarşısında qoyulan suallar və onun rəyi ekspertin xüsusi biliyindən kənara çıxa bilməz.
- 51.3.  Qərarda  ekspertizanın  təyin  edilməsi  üçün  əsaslar,  ekspertin  soyadı,  adı, atasının adı və ya ekspertiza keçirən təşkilatın adı, ekspert qarşısında qoyulan məsələlər və ekspertə təqdim olunan materiallar qeyd edilir.
- 51.4. Ekspertin araşdırmanın predmetinə aid olan materiallar ilə tanış olmaq, ona əlavə materialların verilməsi barədə vəsatət qaldırmaq hüququ vardır.
- 51.5. Ekspert qarşısında qoyulan suallar onun xüsusi biliyindən kənara çıxdıqda, yaxud təqdim  olunan  materiallar  və  sənədlər  rəy  verilməsi  üçün  yararsız  olduqda  və  ya  kifayət etmədikdə, ekspert rəy verməkdən imtina edir.
- 51.6.  Rəqabət  orqanı  barəsində  dövlət  nəzarəti  tədbiri  aparılan  bazar  subyektini ekspertiza  keçirilməsi  haqqında  qərar  ilə  tanış  etməlidir  və  həmin  şəxsin  bu  Məcəllənin 51.7-ci maddəsində nəzərdə tutulan hüquqlarını ona izah etməlidir.
- 51.7. Ekspertizanın təyin edilməsi və keçirilməsi zamanı bazar subyektinin aşağıda qeyd edilən hüquqları vardır:
- 51.7.1. ekspertə əsaslandırılmış etiraz etmək;
- 51.7.2. ekspertin rəyinin alınması üçün əlavə suallar təqdim etmək;
- 51.7.3. rəqabət orqanının razılığı ilə ekspertiza keçirilməsində iştirak etmək;
- 51.7.4. ekspertin rəyi ilə tanış olmaq və surətini əldə etmək.
- 51.8.  Ekspert  rəyi  öz  adından  verir  və  imzalayır.  Ekspertin  rəyində  onun  tərəfindən aparılan  araşdırma,  gəldiyi  nəticələr  və  qoyulan  suallara  əsaslandırılmış  cavablar  əks etdirilir. Ekspertiza aparılarkən barəsində onlara dair suallar qoyulmamış iş üçün əhəmiyyətli  olan  halları  müəyyən  etdikdə,  ekspertin  həmin  hallar  haqqında  özünün  rəyinə nəticələr daxil etmək hüququ vardır.
- 51.9. Ekspertin rəyinin surəti və ya onun rəy vermək imkanının olmaması barədə məlumat dövlət nəzarəti aparılan bazar subyektinə verilir. Həmin bazar subyektinin izahat vermək, öz  etirazlarını  bəyan  etmək,  ekspertə  əlavə  sualların  qoyulmasını,  əlavə,  yaxud  təkrar ekspertizanın təyin edilməsini tələb etmək hüququ vardır.
- 51.10. Ekspertin rəyi kifayət qədər aydın olmadıqda, ekspert qoyulmuş sualları tam həll etmədikdə  və  ya  tədqiqat  aparılmış  obyektlərə  dair  əlavə  suallar  yarandıqda,  aparılmış tədqiqatdakı və ya rəydəki boşluğun aradan qaldırılması üçün bu maddədə nəzərdə tutulmuş qaydada əlavə ekspertiza təyin edilir və bu ekspertiza həmin və ya başqa ekspertə həvalə edilir.
- 51.11. Ekspertin rəyi kifayət qədər əsaslı olmadıqda və ya şübhə doğurduqda, yaxud onun əsaslandığı sübutlar etibarsız (qeyri-mötəbər) hesab edildikdə bu maddədə nəzərdə tutulmuş qaydada təkrar ekspertiza təyin edilir və bu ekspertiza başqa ekspertə həvalə edilir.
- 51.12. Bazar subyektinin bu Məcəllənin 51.7-ci və 51.9-cu maddələrində nəzərdə tutulmuş hüquqları ilə əlaqədar vəsatəti təmin edilmədikdə, rəqabət orqanı vəsatətin rədd edilməsi səbəbləri  qeyd  edilməklə  əsaslandırılmış  qərar  qəbul  edir  və  qərarın  surətini  3  (üç)  iş günü müddətində həmin bazar subyektinə təqdim edir.

## Maddə 52. Mütəxəssisin dəvət edilməsi

- 52.1. Dövlət nəzarətinin həyata keçirilməsi zamanı bilavasitə rəqabət orqanının fəaliyyət  dairəsinə  aid  olmayan  sahələr  üzrə  xüsusi  bilik  və  təcrübə  tələb  olunduqda, maraqlı şəxslərin vəsatəti və ya rəqabət orqanının təşəbbüsü ilə rəqabət orqanının qərarına əsasən mütəxəssis dəvət oluna bilər.
- 52.2. Mütəxəssisin xüsusi bilik və təcrübəsi olmalıdır və o, işin nəticələrində maraqlı olmamalıdır. Bu şərtlərə cavab verməyən mütəxəssisin rəyindən istifadə oluna bilməz.
- 52.3.  Mütəxəssis  müqavilə  əsasında  dəvət  olunur.  Müqavilədə  tərəflərin  hüquq  və vəzifələri,  mütəxəssis  qarşısında  qoyulan  suallar,  bilə-bilə  yalan  rəy  verməsinə  görə mütəxəssisin məsuliyyəti və mülki qanunvericiliklə müəyyən edilmiş digər məsələlər nəzərdə tutula bilər.
- 52.4.  Bu  Məcəllənin  52.1-ci  maddəsinə  müvafiq  olaraq  cəlb  olunmuş  mütəxəssis  onun qarşısında  qoyulmuş  suallar  barəsində  öz  rəyini  bildirməlidir.  Mütəxəssisin  rəyi  yazılı şəkildə tərtib olunur, onun tərəfindən imzalanır və işin materiallarına əlavə edilir.
- 52.5. Bazar subyekti mütəxəssisin rəyi ilə razılaşmadıqda, bu barədə rəqabət orqanına əsaslandırılmış şikayət edə bilər.
- 52.6. Mütəxəssisin bilə-bilə yalan rəy verməsi nəticəsində rəqabət orqanına və ya bazar subyektinə dəyən zərərin ödənilməsi mülki qanunvericiliyə müvafiq olaraq tələb oluna bilər.

## Maddə 53. Tərcüməçinin iştirakı

- 53.1.  Rəqabət  orqanı  tərəfindən  tərcüməçi  dəvət  oluna  bilər.  Tərcüməçinin  dəvət olunması rəqabət orqanının qərarı əsasında həyata keçirilir.
- 53.2. Tərcüməçi tərcümə üçün lazım olan dili sərbəst bilən, işin nəticələrində marağı olmayan şəxs olmalıdır.
- 53.3.  Bu  Məcəllənin  53.1-ci  və  53.2-ci  maddəsinin  müddəaları  eşitmə  və  danışma qabiliyyəti  məhdud  olan  fiziki  şəxsin  işarələrini  başa  düşən  vasitəçi  şəxslərə  (peşəkar surdo tərcüməçilərə) də aiddir.
- 53.4.  Rəqabət  orqanının  əməkdaşları  lazım  olan  xarici  dili  (dilləri)  bilsələr  də, tərcüməçi vəzifəsini yerinə yetirə bilməzlər.
- 53.5. Tərcüməçi müqavilə əsasında dəvət olunur. Müqavilədə tərəflərin hüquq və vəzifələri, bilə-bilə yanlış tərcüməyə görə tərcüməçinin məsuliyyəti və mülki qanunvericiliyə müvafiq olaraq digər məsələlər müəyyən edilə bilər.

## Maddə 54. Baxış və götürmə zamanı videoçəkilişdən istifadə

- 54.1. Bu Məcəllədə nəzərdə tutulmuş hallarda yoxlama keçirərkən rəqabət orqanı tərəfindən baxış və götürmə fasiləsiz videoçəkiliş aparılmaqla həyata keçirilir.
- 54.2.  Baxış  və  götürmə  haqqında  protokolda  fasiləsiz  videoçəkilişdən  istifadə  barədə müvafiq qeyd aparılır və videoçəkilişi əks etdirən məlumat daşıyıcısı həmin protokola əlavə olunur.

## Maddə 55. Tərtib edilən protokollara dair ümumi tələblər

55.1. Bu Məcəllədə nəzərdə tutulmuş hallarda rəqabət orqanı tərəfindən protokol tərtib edilir.

- 55.2. Protokolda aşağıdakılar qeyd edilir:
- 55.2.1. protokolun adı;
- 55.2.2. konkret hərəkətlərin həyata keçirilməsinin yeri və tarixi;

55.2.3. hərəkətin başlanma və başa çatma vaxtı;

- 55.2.4. protokolu tərtib etmiş şəxsin vəzifəsi, soyadı, adı, atasının adı;
- 55.2.5.  hərəkətin  həyata  keçirilməsində  iştirak  edən  şəxslərin  soyadı,  adı,  atasının adı,  ünvanı,  vətəndaşlığı,  şəxsiyyətini  təsdiq  edən  sənədin  seriyası  (olduğu  halda), nömrəsi və verilmə tarixi;
- 55.2.6. hərəkətin məzmunu, onun həyata keçirilməsinin ardıcıllığı;
- 55.2.7. hərəkətin həyata keçirilməsi zamanı aşkar olunan və iş üçün əhəmiyyətli olan faktlar və hallar;
- 55.2.8.  bu  Məcəlləyə  uyğun  olaraq  sənədlər  və  ya  əşyalar  nümunə  kimi  götürüldükdə sənədlərin və ya əşyaların miqdarı, həcmi və digər xüsusi əlamətləri.
- 55.3. Hərəkətin həyata keçirilməsində iştirak edən bütün şəxslərə protokol tanış olmaq üçün  təqdim  edilir.  Həmin  şəxslərin  protokola  daxil  edilməli  olan  qeydlər  etmək  hüququ vardır.
- 55.4.  Protokol  onu  tərtib  etmiş  rəqabət  orqanının  vəzifəli  şəxsi,  habelə  hərəkətin həyata  keçirilməsində  iştirak  edən  bütün  şəxslər  tərəfindən  imzalanır.  Bazar  subyekti protokolu imzalamaqdan imtina etdikdə, bu barədə protokolda qeyd edilir. Bazar subyektinin izahat vermək və protokolun məzmunu barədə öz mülahizələrini təqdim etmək, habelə protokolu imzalamaqdan  imtina  etməsinin  səbəblərini  göstərmək  hüququ  vardır.  Onun  bu  izahatı  və mülahizələri protokola əlavə olunur.
- 55.5. Protokolun surəti yoxlanılan bazar subyektinə təqdim edilir.

## Maddə 56. Sənəd və məlumatların rəqabət orqanına təqdim edilməsi

- 56.1. Rəqabət orqanı rəqabət qanunvericiliyinə əməl edilməsinə dövlət nəzarətini həyata keçirmək, habelə bu Məcəlləyə əsasən öz vəzifələrini yerinə yetirmək üçün bazar subyektlərindən araşdırma ilə bağlı bütün zəruri məlumatların 10 (on) iş günü müddətində təqdim  edilməsini  tələb  edə  bilər.  Bu  müddət  bazar  subyektinin  əsaslandırılmış  müraciəti əsasında əlavə 10 (on) iş günü müddətinə uzadıla bilər.
- 56.2. Məlumatların təcili təqdim edilməsi zəruri olan hallarda rəqabət orqanı zərurəti əsaslandırmaqla  bazar  subyektlərindən  belə  məlumatların  3  (üç)  iş  günü  müddətində  təqdim edilməsini tələb edir.
- 56.3.  Araşdırmaların  aparılması  üçün  bazar  subyektləri  rəqabət  orqanının  müraciətinə əsasən  tələb  edilən  bütün  zəruri  sənədləri  və  məlumatları  vaxtında  və  tam  həcmdə  təqdim etməlidir. Müraciətdə məlumatların təqdim edilməməsinə, yaxud natamam və ya yanlış məlumatın  göndərilməsinə  görə  qanunla  nəzərdə  tutulmuş  məsuliyyət  barədə  məlumatlar  öz əksini tapmalıdır.
- 56.4. Bazar subyektləri tələb olunan məlumatın vaxtında, düzgün və tam şəkildə rəqabət orqanına təqdim edilməməsinə görə bu Məcəllənin 77.1.1-ci maddəsinə uyğun olaraq məsuliyyət daşıyırlar.

## Maddə 57. Rəqabət orqanı tərəfindən sənədlərin təqdim edilməsi

- 57.1.  Sənədlər  (onların  surətləri)  rəqabət  orqanı  tərəfindən  bazar  subyektinə  və istehlakçıya  sifarişli  poçt  rabitəsi,  yaxud  elektron  üsulla  göndərilməli  və  ya  təqdim edilməlidir.
- 57.2. Bu Məcəllənin 57.1-ci maddəsinə uyğun olaraq sifarişli poçt göndərişi vasitəsilə göndərilmiş  sənədləri  bazar  subyekti  qəbul  etməkdən  imtina  etdikdə  həmin  sənədlər  ona

'İnzibati  icraat  haqqında'  Azərbaycan  Respublikasının  Qanununa  uyğun  olaraq  çatdırılmış hesab edilir.

## Maddə 58. Sübut etmə vəzifəsi

- 58.1. Bu Məcəllənin 11-ci, 12-ci, 16-cı (bu Məcəllənin 16.3-16.6-cı maddələri istisna edilməklə), 18.3-cü və 20-25-ci maddələrinin müddəalarının pozulmasının sübuta yetirilməsi vəzifəsi  şikayət  verən  şəxsin,  araşdırma  rəqabət  orqanının  təşəbbüsü  ilə  aparıldıqda  isə rəqabət orqanının üzərinə düşür.
- 58.2.  Bu  Məcəllənin  13.1-ci,  14.1-ci,  16.3-16.6-cı  və  28.3-cü  maddələri  ilə  müəyyən olunmuş  şərtlərin  təmin  edilməsinin  sübuta  yetirilməsi  vəzifəsi  barəsində  iş  qaldırılan təsərrüfat subyektinin üzərinə düşür.
- 58.3.  Bu  Məcəllənin  7-ci  fəsli  (bu  Məcəllənin  28.3-cü  maddəsi  istisna  olmaqla)  ilə müəyyən  edilən  təmərküzləşmələrə  razılıq  verilməsi  zamanı  rəqabətin  məhdudlaşdırılmasının sübuta  yetirilməsi  vəzifəsi  rəqabət  orqanının  üzərinə  düşür  və  bu  zaman  təsərrüfat subyektləri tərəfindən təmərküzləşmələrlə bağlı bu Məcəllə əsasında tələb olunan məlumatlar tam  və  düzgün  şəkildə  təqdim  olunmalıdır.  Rəqabət  orqanı  tərəfindən  həmin  məlumatların məxfiliyi və konfidensiallığı qorunmalıdır.

## Maddə 59. Müvəqqəti tədbirlər

- 59.1. Rəqabət orqanı tərəfindən aparılan dövlət nəzarət tədbirinin həyata keçirilməsi zamanı mötəbər sübutlar əsasında bazar subyektinin hərəkətlərinin rəqabətin məhdudlaşdırılmasına  əhəmiyyətli  və  ya  bərpaolunmaz  təsiri  məlum  olan  hallarda  rəqabət orqanının  əsaslandırılmış  qərarı  əsasında  həmin  hərəkətləri  dayandıran  və  ya  onların qarşısını alan müvəqqəti tədbir görülməsi haqqında icrası məcburi göstəriş verilir.
- 59.2.  Bu  Məcəllənin  59.1-ci  maddəsində  qeyd  olunan  göstərişdə  müvəqqəti  tədbirin məqsədi, əsasları və müddəti qeyd edilir. Göstərişin qüvvədəolma müddəti araşdırma və işə baxılması müddətində ümumilikdə 1 (bir) ildən çox olmamaqla uzadıla bilər.
- 59.3.  Bu  Məcəllənin  59.1-ci  maddəsinə  uyğun  olaraq  rəqabət  orqanı  tərəfindən  verilən məcburi  göstərişdən  bu  Məcəllənin  83-cü  maddəsinə  uyğun  olaraq  məhkəməyə  şikayət  verilə bilər.  Şikayətin  təqdim  edilməsi  rəqabət  orqanı  tərəfindən  göstəriş  verilən  müvəqqəti tədbirin icrasını təxirə salmır.
- 59.4.  Müvəqqəti  tədbirin  verilməsinə  səbəb  olan  hallar  aradan  qaldırılarsa,  rəqabət orqanı bu Məcəllənin 59.1-ci maddəsində qeyd olunan göstərişi vaxtından əvvəl ləğv edir.

## Maddə 60. Bazar subyektləri tərəfindən qanun pozuntusunun könüllü aradan qaldırılması

- 60.1.  Rəqabət  orqanı  tərəfindən  aparılan  araşdırma  və  ya  yoxlama  çərçivəsində  bu Məcəllənin 77.1-ci maddəsində qeyd edilən qanun pozuntularının könüllü aradan qaldırılması ilə bağlı bazar subyektinin müraciəti əsasında rəqabət orqanının qərarı ilə araşdırma və ya yoxlama  üzrə  icraat  dayandırılır  və  həmin  qanun  pozuntularının  aradan  qaldırılması  üçün bazar subyektinə 3 (üç) aya qədər vaxt müəyyən edilir.
- 60.2. Rəqabət orqanı tərəfindən aparılan araşdırma və ya yoxlama çərçivəsində barəsində araşdırma aparılan bazar subyektinin hərəkətlərində bu Məcəllənin 77.1.1-ci maddəsində qeyd edilən qanun pozuntusunu aşkar edildikdə, bazar subyektinə həmin pozuntunun mahiyyəti izah edilir və onun aradan qaldırılması üçün 10 (on) gün vaxt müəyyən edilir. Pozuntunun könüllü aradan qaldırılması ilə bağlı əlavə vaxt tələb olunduğu halda bazar subyektinin müraciəti əsasında rəqabət orqanının qərarı ilə bu Məcəllənin 60.1-ci maddəsi tətbiq edilir.
- 60.3.  Qərar  qəbul  etməzdən  əvvəl  bazar  subyektinin  müraciətində  verilən  təkliflərin qanun  pozuntusunun  aradan  qaldırılması  baxımından  yetərliliyinin  qiymətləndirilməsi  üçün rəqabət orqanı təkliflərin əsas məzmununu rəsmi internet səhifəsində dərc edir və bununla bağlı  maraqlı  tərəfləri  dərc  edilmiş  məlumatda  göstərilmiş  formada  və  müddətdə  rəy bildirməyə dəvət edir. Rəqabət orqanı təkliflərin təqdim edilməsi üçün 30 (otuz) günədək müddət müəyyən edir.
- 60.4.  Rəqabət  orqanı  bazar  subyekti  tərəfindən  qanun  pozuntularının  könüllü  aradan qaldırılması ilə bağlı öhdəliklərinin yerinə yetirilmədiyini və ya qərarın qəbul edilməsi üçün təqdim olunmuş məlumatların natamam və yanlış olduğunu aşkar etdikdə, bu Məcəllənin 60.1-ci maddəsində qeyd edilən qərarını ləğv edir, araşdırma və ya yoxlama üzrə prosedurları bərpa edir.

## 11-ci fəsil

## RƏQABƏT QANUNVERİCİLİYİNİN POZULMASI HAQQINDA İŞLƏRƏ BAXILMASI

## Maddə 61. Rəqabət komissiyası tərəfindən işə baxılması

61.1.  Rəqabət  orqanı  tərəfindən  aparılan  araşdırmalar  və  yoxlamalar  zamanı  bazar subyektləri tərəfindən rəqabət qanunvericiliyinin pozulması əlamətlərinin müəyyən edilməsi həmin subyektlər barəsində iş qaldırılması üçün əsasdır. Rəqabət qanunvericiliyinin pozulması  əlamətləri  üzrə  iş  qaldırılması  rəqabət  komissiyasının  qərarı  əsasında  həyata keçirilir. Qərar 5 (beş) iş günü müddətində işin tərəflərinə təqdim olunur.

- 61.2. İş qaldırılması haqqında qərarda bütün mühüm faktlar, pozuntunun müəyyən edilməsinə hüquqi əsas, işə baxılması müddəti və cavabdehin rəqabət orqanına öz mövqeyini əsaslandırmaq üçün etirazlarını, mülahizələrini və sübutlarını təqdim etmə müddəti göstərilməlidir.
- 61.3. Öz mövqeyini əsaslandırmaq məqsədilə etirazlarını, mülahizələrini və sübutlarını təqdim etmək üçün işin tərəflərinə 10 (on) iş günündən az olmayan müddət müəyyən edilir.
- 61.4.  Rəqabət  qanunvericiliyinin  pozulması  əlamətləri  üzrə  işə  rəqabət  komissiyası tərəfindən  rəqabət  qanunvericiliyinin  pozulması  əlamətləri  üzrə  iş  qaldırılması  haqqında qərar  çıxarıldığı  vaxtdan  3  (üç)  ay  müddətinə  baxılır.  İşə  baxılması  üçün  əlavə  müddət tələb  olunduqda  həmin  müddət  rəqabət  komissiyasının  əsaslandırılmış  qərarına  əsasən  hər dəfə 3 (üç) ay müddətinə uzadılmaqla 9 (doqquz) ayadək artırıla bilər.
- 61.5. Rəqabət komissiyası tərəfindən işlərə qapalı və açıq iclaslarda baxılır. İnformasiyanın, qanunla qorunan hər hansı sirrin açıqlanmasının yolverilməz olduğu hallarda,  proses  iştirakçılarının  şəxsi  və  ya  ailə  həyatının  toxunulmazlığının  təmin edilməsinin  tələb  olunduğu  hallarda,  yetkinlik  yaşına  çatmayan  şəxslərin  maraqlarının qorunmasının zəruri olduğu hallarda, habelə proses iştirakçılarının və ya digər şəxslərin həyatı, sağlamlığı və ya azadlığı üçün təhlükə yarandığı hallarda proses iştirakçılarının müraciəti  və  ya  rəqabət  komissiyasının  təşəbbüsü  ilə  işə  baxılma  iclası  qapalı  keçirilə bilər.  Rəqabət  komissiyasının  iclası  komissiyanın  sədri  və  üzvlərinin  azı  yarısı  iştirak etdikdə səlahiyyətlidir.
- 61.6.  Rəqabət  komissiyasının  formalaşdırılması,  hüquq  və  vəzifələri,  fəaliyyətinin təşkili, iclaslarının keçirilməsi qaydası, iclas protokollarına və qəbul etdiyi qərarlara dair tələblər bu Məcəllənin 8.2-ci maddəsinə uyğun olaraq təsdiq edilən qaydalarla müəyyən edilir.

## Maddə 62. Rəqabət komissiyası tərəfindən baxılan işin tərəfləri

- 62.1. Rəqabət komissiyasında baxılan işin tərəfləri aşağıdakılardır:

62.1.1. ərizəçi;

62.1.2. cavabdeh;

- 62.1.3. maraqlı tərəflər.
- 62.2. Rəqabət qanunvericiliyinin pozulmasına görə işin tərəflərinin hüquqları aşağıdakılardır:
- 62.2.1. yol verilmiş pozuntuya görə məsuliyyət barədə məlumatlandırılmaq;
- 62.2.2. işin materialları ilə tanış olmaq, onlardan çıxarışlar etmək, surətini çıxarmaq;
- 62.2.3. işə baxılmasında şəxsən, yaxud nümayəndəsi vasitəsilə iştirak etmək;
- 62.2.4. məlumatları təqdim etmək və izahatlar vermək;
- 62.2.5. işin halları üzrə vəsatət qaldırmaq və ya etiraz etmək;
- 62.2.6.  öz  hesabına  nümayəndənin,  vəkilin  və  ya  digər  şəxslərin  hüquqi  xidmətindən istifadə etmək;
- 62.2.7. öz hesabına tərcüməçinin xidmətindən istifadə etmək;
- 62.2.8. rəqabət qanunvericiliyinə uyğun olaraq götürülmüş əşyaları və sənədləri normativ hüquqi aktlarda müəyyən edilmiş qaydada geri almaq;
- 62.2.9. bu Məcəllədə nəzərdə tutulmuş digər hüquqlar.
- 62.3. İşə baxılmanın yeri və vaxtı haqqında lazımi qaydada xəbərdar edilmiş şəxs (onun nümayəndəsi) işə baxılmasına üzrsüz səbəbdən gəlmədikdə və işə baxılmanın təxirə salınması barədə  vəsatət  təqdim  etmədikdə,  yaxud  belə  vəsatət  rəqabət  komissiyası  tərəfindən  rədd edildikdə, işə həmin şəxsin (onun nümayəndəsinin) iştirakı olmadan baxılır.
- 62.4. Rəqabət qanunvericiliyinin pozulması haqqında işin tərəflərinin vəzifələri aşağıdakılardır:
- 62.4.1. rəqabət orqanının çağırışı üzrə gəlmək;
- 62.4.2. rəqabət orqanının tələbi ilə məlumatları təqdim etmək və izahat vermək;
- 62.4.3. rəqabət orqanının tələbi ilə maddi sübut olan sənədləri (onların təsdiq olunmuş surətini) və əşyaları (onların nümunələrini) təqdim etmək;
- 62.4.4. rəqabət komissiyasının iclaslarında iştirak etmək;
- 62.4.5. qanunla qorunan məxfi və konfidensial məlumatları yaymamaq.

## Maddə 63. İş üzrə dinləmələr

- 63.1.  Rəqabət  komissiyası  işin  mahiyyəti  ilə  əlaqəli  bazar  subyektlərindən,  onların işçilərindən, habelə işdə iştirak edən digər şəxslərdən izahat ala bilər.
- 63.2.  Rəqabət  qanunvericiliyinin  pozulması  haqqında  iş  üzrə  izahat  verməli  şəxslər məktubla,  teleqramla  və  ya  elektron  rabitə  vasitələrindən  istifadə  edilməklə  çağırıla bilərlər.
- 63.3. Rəqabət komissiyası rəqabət qanunvericiliyinin pozulmasına görə işin tərəflərindən ayrı-ayrılıqda izahat alır.
- 63.4. İzahat alınmazdan əvvəl rəqabət komissiyası izahatı alınan şəxsin şəxsiyyətini, onun vəzifəsini və baxılan işə aidiyyətini müəyyənləşdirir, tərcüməçinin xidmətinə ehtiyacını aydınlaşdırır, hüquq və vəzifələrini ona izah edir.
- 63.5. İş üzrə dinləmələr zamanı rəqabət komissiyası işin mahiyyəti üzrə aşağıdakıları aydınlaşdırır:
- 63.5.1. cavabdehin rəqabət qanunvericiliyinin pozulmasında özünü təqsirli bilməsini;
- 63.5.2. cavabdehin rəqabət qanunvericiliyinin pozulması faktını təsdiq etməsini.
- 63.6.  Rəqabət  komissiyası  şahid  və  digər  şəxs  qismində  çağırılanlara  hansı  məqsədlə çağırıldıqlarını bildirir və işin mahiyyəti üzrə öz izahatını verməsini təklif edir. Bundan sonra çağırılan şəxsə suallar verilir.

## Maddə 64. Rəqabət qanunvericiliyinin pozulması haqqında baxılan iş üzrə sübuta yetirilməli olan hallar

- 64.1.  Rəqabət  qanunvericiliyinin  pozulması  haqqında  işə  baxılması  zamanı  aşağıdakılar sübut edilməlidir:
- 64.1.1. rəqabət qanunvericiliyinin pozulması, bu hadisənin başvermə vaxtı və yeri;
- 64.1.2. rəqabət qanunvericiliyini pozan bazar subyekti və onun vəzifəli şəxsləri;
- 64.1.3. bazar subyektinin və (və ya) vəzifəli şəxsinin təqsiri;
- 64.1.4.  rəqabət  qanunvericiliyinin  pozulması  nəticəsində  əldə  olunmuş  qanunsuz  gəlir müəyyən olunduqda onun məbləği.

## Maddə 65. Rəqabət qanunvericiliyinin pozulmasının sübutları

- 65.1. Rəqabət qanunvericiliyinin pozulmasını, buna görə məsuliyyətə cəlb edilən bazar subyektinin  (onun  vəzifəli  (məsul)  şəxsinin)  təqsirini  və  işin  mahiyyəti  üzrə  əhəmiyyət kəsb  edən  digər  halları  müəyyən  etmək  məqsədilə  rəqabət  orqanının  vəzifəli  şəxsinin  bu Məcəllə  və  Azərbaycan  Respublikasının  digər  normativ  hüquqi  aktları  ilə  müəyyən  edilmiş qaydada əsas kimi götürə bildiyi faktiki məlumatlar və əşyalar rəqabət qanunvericiliyinin pozulması haqqında işlər üzrə sübut hesab edilir.
- 65.2.  Bazar  subyektlərinin  vəzifəli  şəxsləri  tərəfindən  rəsmiləşdirilmiş,  iş  üçün əhəmiyyət kəsb edən faktları və halları əks etdirən qərarlar, aktlar, arayışlar, məlumatlar (o  cümlədən  fotoşəkillər  və  audiovizual  materiallar),  izahatlar  və  digər  sənədlər  (o cümlədən qanunvericiliyə müvafiq olaraq aşkar edilmiş və rəsmiləşdirilmiş elektron sənədlər və  yazışmalar)  rəqabət  qanunvericiliyinin  pozulması  haqqında  iş  üzrə  yazılı  sübut  hesab olunur.
- 65.3.  Rəqabət  qanunvericiliyinin  pozulması  haqqında  iş  üçün  aşağıdakılar  maddi  sübut hesab edilir:
- 65.3.1. rəqabət qanunvericiliyinin pozulmasının bilavasitə obyekti olan əşyalar;
- 65.3.2. Azərbaycan Respublikasının qanunvericiliyi ilə müəyyən edilmiş tələblərə cavab verməyən,  o  cümlədən  saxta,  keyfiyyətsiz,  yararlılıq  müddəti  başa  çatmış,  habelə  qanunla tələb olunduqda markalanması, lazımi məhsul görünüşü, gigiyenik, uyğunluq, mənşə sertifikatı, keyfiyyəti və təhlükəsizliyini təsdiq edən sənədləri olmayan, yaxud piratçılıq yolu ilə əldə edilmiş mallar;
- 65.3.3.  rəqabət  qanunvericiliyinin  pozulması  haqqında  işə  baxılması  üçün  lazım  olan sənədlər və əşyalar, o cümlədən elektron məlumat daşıyıcıları.
- 65.4.  Maddi  sübutların  növü,  miqdarı,  çəkisi  və  əlamətləri  təfərrüatı  ilə  rəqabət orqanı tərəfindən tərtib olunmuş protokolda təsvir olunur, habelə onların fotoşəkilləri işə əlavə edilir. Maddi sübutlar onların bütövlüyü və tədqiq (sınaq) zamanı uyğunluğu yoxlanacaq parametrlərin tədqiq (sınaq) aparılacaq yerə çatdırılması üçün kifayət edən vaxt ərzində dəyişməz qalacaq şəkildə qablaşdırılmalı və qablaşdırmanın bütövlüyü pozulmadan onu açmağın mümkün olmayacağı şəkildə möhürlənməlidir.
- 65.5.  Bazar  subyektləri  maddi  sübutun  əlamətləri  olan  sənədləri  və  əşyaları  rəqabət orqanının vəzifəli şəxsinə təqdim etməlidirlər.
- 65.6.  Yoxlama  zamanı  və  ya  bazar  subyektinin  özünün  təqdim  etdiyi  hallarda,  rəqabət orqanının rəhbəri rəqabət qanunvericiliyinin pozulmasına dair sübutların götürülməsi haqqında qərar qəbul edir. Maddi sübutlar bu Məcəllənin 50-ci maddəsi ilə müəyyən edilmiş qaydada  götürülür.  Rəqabət  orqanının  vəzifəli  şəxsi  rəqabət  qanunvericiliyinin  pozulması haqqında  işin  nəticələri  üzrə  qərar  qüvvəyə  mindikdən  sonra  30  (otuz)  gün  müddətində (habelə inzibati və (və ya) məhkəmə qaydasında mübahisələndirildikdə müvafiq qərar qüvvəyə minənədək)  maddi  sübutların  qorunub  saxlanılması  üçün  zəruri  tədbirlər  görməlidir.  Bu müddət bitdikdən sonra rəqabət orqanı maddi sübutlar haqqında qərar (sübutun qaytarılması və ya məhv edilməsi) qəbul etməlidir.
- 65.7. Rəqabət orqanı tərəfindən götürülmüş maddi sübutlar işin nəticələri üzrə müvafiq qərar  qəbul  edildiyi  tarixdən  bu  Məcəllənin  65.6-cı  maddəsində  müəyyən  edilmiş  müddətdə özünün müvəqqəti saxlanc anbarlarında, yaxud qanun pozuntusuna yol vermiş bazar subyektinin

bina və anbarlarında müvəqqəti saxlanması üçün yerləşdirilir. Maddi sübutların yerləşdirildiyi sahələr (anbarlar) möhürlənməlidir. İş inzibati və (və ya) məhkəmə qaydasında mübahisələndirildiyi təqdirdə bu müddət rəqabət orqanının əsaslandırılmış qərarı ilə məhkəmənin qərarı qüvvəyə minənədək uzadıla bilər.

- 65.8. Rəqabət orqanı tərəfindən götürülmüş tez xarab olan maddi sübut kimi götürülmüş mallar satılmaq üçün bu Məcəllənin 65.10-cu maddəsində müəyyən edilmiş qaydada ixtisaslaşmış  təşkilatlara  verilir,  bu  mümkün  olmadıqda  və  ya  satılmasına  qanunla  yol verilmədikdə  isə  məhv  edilir.  İşin  nəticəsi  üzrə  bazar  subyekti  tərəfindən  rəqabət qanunvericiliyinin pozulması müəyyən edilmədikdə satılmış və ya məhv edilmiş sübut qismində götürülmüş məhsulun dəyəri bu Məcəllənin 65.11-ci maddəsi ilə müəyyən edilmiş qaydada bazar subyektinə ödənilir.
- 65.9.  Azərbaycan  Respublikasının  normativ  hüquqi  aktlarına  zidd  olaraq  özgənin  əmtəə nişanından,  sənaye  və  əqli  mülkiyyət  hüquqlarından,  reklam  materiallarından,  qablaşdırma formalarından istifadə olunması və ya mal və xidmətlərin təqlidi, yaxud bu Məcəllənin 22-ci və 23-cü maddələrinin tələblərinin pozulması halları müəyyən edildikdə, rəqabət orqanının vəzifəli şəxsi tərəfindən protokollaşdırılaraq, mallar həm istehsalçıdan, həm də satıcıdan götürülür.
- 65.10.  Bu  Məcəllənin  65-ci  maddəsinə  əsasən  götürülmüş  malların  digər  məqsədlər  üçün istifadəsi,  satılması,  qaytarılması,  məhv  edilməsi  və  ya  dəyərinin  ödənilməsi  qaydaları müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.
- 65.11. Rəqabət qanunvericiliyinin pozulması haqqında iş üzrə sübutlar hərtərəfli, tam və obyektiv qiymətləndirilməlidir. Qiymətləndirilməmiş sübutlar iş üzrə qərar qəbul edilərkən sübut kimi nəzərə alınmır.
- 65.12.  Rəqabət  orqanının  sorğularına  bazar  subyekti  tərəfindən  qəsdən  yalan  və  ya natamam məlumatların verildiyi aşkar edildikdə, bu hal sübutların qiymətləndirilməsi zamanı həmin məlumatları təqdim etmiş bazar subyektinin əleyhinə istifadə oluna bilər.
- 65.13.  Bu  Məcəlləyə  zidd  olaraq  əldə  olunan  sübutlardan  istifadə  edilməsinə  yol verilmir.

## Maddə 66. Rəqabət komissiyasının qərarları

66.1.  Rəqabət  qanunvericiliyinin  pozulması  haqqında  qaldırılmış  işlər  üzrə  rəqabət komissiyası aşağıdakı qərarları qəbul edir:

- 66.1.1. işə baxılmasının təxirə salınması haqqında;
- 66.1.2. işlərin bir icraatda birləşdirilməsi haqqında;
- 66.1.3. konkret hallar üzrə ayrı-ayrı işlərə ayrılması haqqında;
- 66.1.4. işə baxılmasının dayandırılması haqqında;
- 66.1.5. baxılması dayandırılmış işin bərpası haqqında;
- 66.1.6. işə baxılmasına xitam verilməsi haqqında;
- 66.1.7.  rəqabət  qanunvericiliyinin  pozulması  və  tətbiq  edilən  məsuliyyət  tədbirləri haqqında;
- 66.1.8. iş üzrə materialların aidiyyəti dövlət orqanlarına göndərilməsi haqqında;
- 66.1.9. işə yenidən baxılması haqqında.
- 66.2. Bu Məcəllənin 66.1-ci maddəsinə uyğun olaraq rəqabət komissiyasının qəbul etdiyi qərarda aşağıdakılar qeyd olunmalıdır:
- 66.2.1. rəqabət komissiyası sədrinin və üzvlərinin soyadı, adı, atasının adı, vəzifəsi; 66.2.2. işin baxıldığı tarix, yer və ünvan;
- 66.2.3. haqqında işə baxılan bazar subyekti barədə məlumat;
- 66.2.4. iş üzrə baxılan hallar;
- 66.2.5.  qanun  pozuntusu  kimi  qiymətləndirilən  hərəkətlərin  təsbit  olunduğu  normativ hüquqi aktların müddəaları;
- 66.2.6.  rəqabət  qanunvericiliyinin  pozulmasına  görə  məsuliyyət  nəzərdə  tutan  müvafiq normativ hüquqi aktın normaları;
- 66.2.7. müvafiq halda iş üzrə icraatın birləşdirilməsinin və ya ayrılmasının əsasları;
- 66.2.8.  müvafiq  halda  baxılan  işin  dayandırılmasının  və  ya  ona  xitam  verilməsinin əsasları;
- 66.2.9. qərardan şikayət verilməsinin müddəti və qaydası;
- 66.2.10. malların və nümunə kimi götürülən əşyaların miqdarı, dəyəri, sənədlərin adı və digər maddi sübutlar və onların qiymətləndirilməsi barədə məlumatlar;
- 66.2.11.  iş  üzrə  rəqabət  komissiyası  tərəfindən  müəyyən  edilən  hallar,  çıxarılan nəticələr,  həmin  nəticələrin  qanun  üzrə  əsaslandırması  və  bu  nəticələr  üzrə  yerinə yetirilməsi zəruri olan tələblər (qanun pozuntularının aradan qaldırılması və yol verilmiş qanun  pozuntularına  görə  məsuliyyət  tədbirlərinin  tətbiqi  və  sazişlərin  ləğv  edilməsi, yaxud müqavilələrin məcburi bağlanması).
- 66.3. İşə baxılması üzrə tələb olunan materiallar vaxtında təqdim edilmədikdə, rəqabət komissiyası  təsərrüfat  subyektlərinin  mənafeyinə,  yaxud  ictimai  mənafeyə  zərər  vuran halların  qarşısını  almaq  məqsədilə,  həmin  hallar  üzrə  işə  baxılmasını  yekunlaşdırmadan, qanun pozuntusunun təxirə salınmadan dayandırılması və (və ya) tələb edilən materialların

vaxtında  təqdim  edilməməsinə  görə  maliyyə  sanksiyalarının  tətbiq  edilməsi  haqqında  qərar qəbul edir.

- 66.4. Rəqabət komissiyası tərəfindən bu Məcəllənin 66.1.6-cı və 66.1.7-ci maddələrində qeyd  edilən  qərarlar  10  (on)  iş  günü  müddətində,  digər  qərarlar  isə  5  (beş)  iş  günü müddətində işin tərəflərinə təqdim edilir.
- 66.5. Rəqabət komissiyanın qərarlarının nəticələrinə dair məlumatlar rəqabət orqanının rəsmi internet səhifəsində dərc edilir.

## Maddə 67. Rəqabət qanunvericiliyinin pozulması haqqında işə baxılmasının təxirə salınması, iş üzrə icraatın birləşdirilməsi və ayrılması

- 67.1. Rəqabət komissiyası müddəti və səbəbləri göstərməklə, aşağıdakı hallarda rəqabət qanunvericiliyinin pozulması haqqında işə baxılmasının təxirə salınması barədə qərar qəbul edir:
- 67.1.1. tərəflərdən (onların nümayəndələrindən) üzrlü səbəbdən iclasa gəlmək imkanının olmadığı barədə əsaslandırılmış vəsatət daxil olduqda;
- 67.1.2. iş üzrə əlavə sübutlara (o cümlədən sənəd və məlumatlara) zərurət yarandıqda;
- 67.1.3.  rəqabət  komissiyası  tərəfindən  iclasda  ekspertlərin  iştirakı  zəruri  hesab edildikdə;
- 67.1.4. işə baxılmasına mane olan digər hallarda.
- 67.2.  Rəqabət  qanunvericiliyinin  pozulması  haqqında  işə  baxılması  təxirə  salınarkən, işə baxılma müddəti dayandırılmır.
- 67.3. Rəqabət komissiyası tərəfindən aşağıdakı hallarda işlərin icraatının birləşdirilməsi haqqında qərar qəbul edilir:
- 67.3.1. eyni bazar subyekti barəsində mahiyyətcə eyni olan qanun pozuntusu halları üzrə müxtəlif işlərə baxıldıqda;
- 67.3.2.  baxılan  işlərdə  qanun  pozuntusuna  yol  verməsi  iddia  olunan  bazar  subyekti haqqında eyni hallar üzrə yeni müraciətlər daxil olduqda;
- 67.3.3. baxılan bir neçə işin tərəfləri eyni bazar subyektləri olduqda.
- 67.4. Rəqabət komissiyası aşağıdakı hallarda iş üzrə icraatın ayrılması haqqında qərar qəbul edir:
- 67.4.1. işdə baxılan hallar ayrı-ayrı şəxslərin mənafeyi ilə bağlı olduqda və onların eyni vaxtda yekunlaşdırılması mümkün olmadıqda (əlavə sübutlar, araşdırma, ekspertiza və s. tələb olunduqda);
- 67.4.2.  işə  baxılması  zamanı  araşdırılan  hallarla  bilavasitə  əlaqəsi  olmayan  digər qanun pozuntusu aşkar edildikdə;
- 67.4.3. işə baxılmasını mürəkkəbləşdirən, sübuta yetirilmiş qanun pozuntuları ilə bağlı olmayan digər hal yarandıqda.

## Maddə 68. Rəqabət qanunvericiliyinin pozulması haqqında işə baxılmasının dayandırılması

- 68.1. Rəqabət komissiyası müddəti, səbəbləri və bununla bağlı görülməli olan tədbirlər göstərilməklə, aşağıdakı hallarda rəqabət qanunvericiliyinin pozulması haqqında işə baxılmasının dayandırılması haqqında qərar qəbul edir:
- 68.1.1. həmin işin mahiyyəti ilə əlaqədar məhkəmələrdə və ya aidiyyəti dövlət orqanlarında işə baxıldıqda;
- 68.1.2.  məhkəmələrdə  və  ya  aidiyyəti  dövlət  orqanlarında,  həmçinin  rəqabət  orqanında baxılmaqda olan başqa işin nəticələrinin rəqabət komissiyasında baxılan iş üçün əhəmiyyəti olduqda;
- 68.1.3. ekspertiza aparılması və ya mütəxəssis rəyinin alınması zərurəti yarandıqda;
- 68.1.4. işlə əlaqədar müvafiq sorğular verilməsi və yerində yoxlama aparılması zərurəti yarandıqda;
- 68.1.5. cari vəziyyətdə işə baxılmasını qeyri-mümkün edən digər hallarda.
- 68.2. İşin dayandırılmasına səbəb olmuş hallar aradan qaldırıldıqdan sonra işə baxılması rəqabət komissiyasının qərarı ilə davam etdirilir və həmin gündən müddət axımı bərpa olunur.

## Maddə 69. Rəqabət qanunvericiliyinin pozulması haqqında işə baxılmasına xitam verilməsi

- 69.1.  Rəqabət  komissiyası  aşağıdakı  hallarda  rəqabət  qanunvericiliyinin  pozulması haqqında işlərin baxılmasına xitam verilməsi haqqında əsaslandırılmış qərar qəbul edir:
- 69.1.1.  bu  Məcəllənin  77.1-ci  maddəsində  qeyd  olunan  pozuntunu  törədən  şəxs  iş qaldırılmazdan əvvəl qanun pozuntusunu bu Məcəllənin 60-cı maddəsinə uyğun olaraq könüllü surətdə aradan qaldırdıqda;
- 69.1.2. rəqabət qanunvericiliyinin pozulması iş üzrə araşdırmalar zamanı təsdiq olunmadıqda və ya sübuta yetirilmədikdə;
- 69.1.3. rəqabət qanunvericiliyinin pozulmasına yol vermiş şəxs, bu Məcəllənin 13.1-ci, 16.4-cü və 28.3-cü maddələrinə uyğun olaraq məsuliyyətdən azad edildikdə;
- 69.1.4.  rəqabət  qanunvericiliyinin  pozulması  halı  üzrə  məsuliyyətə  cəlbetmə  müddəti keçdikdə;
- 69.1.5. fiziki şəxs vəfat etdikdə və ya hüquqi şəxs ləğv edildikdə;
- 69.1.6. pozuntunu törədən təsərrüfat subyektini və ya onun olduğu yeri müəyyən etmək mümkün olmadıqda.

## Maddə 70. Rəqabət qanunvericiliyinin pozulmasına və məsuliyyət tədbirlərinin tətbiqinə dair qərarlar

Rəqabət  qanunvericiliyinin  pozulması  sübuta  yetirildikdə  rəqabət  komissiyası  rəqabət qanunvericiliyinin pozulmasına və məsuliyyət tədbirlərinin tətbiqinə dair qərar qəbul edir.

## Maddə 71. Qərarların elan edilməsi

- 71.1.  Rəqabət  komissiyası  tərəfindən  qəbul  edilən  qərarın  nəticə  hissəsi,  həmçinin qərardan şikayət etmə qaydası və müddəti qərar qəbul edildikdən sonra elan edilir.
- 71.2. Qəbul edilən qərar tərəflərə təqdim olunduğu gündən qüvvəyə minir.

## Maddə 72. Rəqabət qanunvericiliyinin pozulmasının aradan qaldırılması barədə göstərişin verilməsi

- 72.1.  Qanun  pozuntusuna  yol  vermiş  bazar  subyektlərinə  rəqabət  komissiyasının  yekun qərarı  əsasında  həmin  pozuntuların  aradan  qaldırılması  və  qərarda  icrası  zəruri  hesab edilən  digər  hərəkətlərin  yerinə  yetirilməsi  barədə  rəqabət  orqanı  tərəfindən  icrası məcburi göstəriş verilir.
- 72.2. Göstərişdə qanun pozuntusunun dayandırılması və (və ya) onun nəticələrinin aradan qaldırılması  ilə  bağlı  konkret  tələblər,  yerinə  yetirilməli  olan  hərəkətlər  və  onların yerinə yetirilməsi müddəti əks olunmalıdır.
- 72.3.  Rəqabət  qanunvericiliyinin  pozulmasının  aradan  qaldırılması  barədə  göstəriş rəqabət  komissiyası  tərəfindən  qərar  qəbul  edildiyi  tarixdən  10  (on)  iş  günü  müddətinə qanun pozuntusuna yol vermiş işin tərəflərinə təqdim edilir.

## Maddə 73. Rəqabət qanunvericiliyinin pozulmasının aradan qaldırılması barədə göstərişin cavabdeh tərəfindən icrası

- 73.1.  Bu  Məcəllənin  49.2.1.1-ci  və  66.1.7-ci  maddələrində  qeyd  olunmuş  qərarların icrası ilə bağlı qanun pozuntusuna yol vermiş bazar subyektinə rəqabət orqanı tərəfindən rəqabət  qanunvericiliyinin  pozulmasının  dayandırılması  və  (və  ya)  nəticələrinin  aradan qaldırılması barədə göstəriş verilir.
- 73.2.  Rəqabət  qanunvericiliyinin  pozulmasının  dayandırılması  və  (və  ya)  nəticələrinin aradan  qaldırılması  barədə  rəqabət  orqanının  göstərişi  onun  təqdim  edildiyi  tarixdən göstərişlə  müəyyən  edilmiş  müddət  ərzində  bazar  subyekti  tərəfindən  icra  olunmalıdır. Cavabdehin  hərəkətlərinin  rəqabətin  məhdudlaşdırılmasına  əhəmiyyətli  və  ya  bərpaolunmaz təsiri  məlum  olan  hallarda  göstərilən  müddət  rəqabət  orqanının  əsaslandırılmış  qərarı əsasında azaldıla və ya bazar subyektinin əsaslandırılmış vəsatəti üzrə artırıla bilər.
- 73.3. Göstərişin icra müddətinin bitməsinə 10 (on) iş günü (icra müddəti 20 (iyirmi) gündən az olan göstərişlər üzrə isə 3 (üç) iş günü) qalanadək bazar subyektinin əsaslandırılmış vəsatəti üzrə rəqabət orqanı bu müddətin 3 (üç) aydan çox olmayan müddətə uzadılması haqqında qərar qəbul edir.
- 73.4.  Göstərişin  vaxtında  icra  edilməməsi  onun  icrasından  yayınma  və  ya  qismən  icra olunması hesab edilir və bu Məcəllənin 12-ci fəsli ilə müəyyən edilmiş qaydada məsuliyyətə səbəb olur.
- 73.5. Bazar subyektləri rəqabət orqanının qərar və göstərişlərini tam və qismən icra etmədikdə,  bununla  bağlı  maliyyə  sanksiyası  tətbiq  edildikdən  sonra  həmin  qərarda  qeyd olunmuş müddətdə icra olunmadıqda həmin qərar və göstərişlərin məcburi icrasını təmin etmək məqsədilə rəqabət orqanı məhkəmədə iddia qaldırır.
- 73.6. Bazar subyektinin rəqabət qanunvericiliyinə zidd olaraq qəbul etdiyi qərarların (aktların)  ləğvi  və  ya  qismən  dəyişdirilməsi  haqqında  göstəriş  yerinə  yetirilmədikdə, rəqabət orqanı onların tam və ya qismən ləğv edilməsi öhdəliyinin həmin bazar subyektinin üzərinə  qoyulması,  yaxud  rəqabət  qanunvericiliyinin  pozulması  baş  verənədək  mövcud  olmuş vəziyyətin məcburi bərpa olunması haqqında məhkəmədə iddia qaldırır.
- 73.7.  Rəqabət  qanunvericiliyinin  pozulmasına  yol  verilməklə  bağlanılmış  sazişlərin  və müqavilələrin ləğvi və ya dəyişdirilməsi, həmçinin bazarın digər subyektləri ilə sazişlərin və müqavilələrin məcburi qaydada bağlanılması, habelə razılıq alınmadan həyata keçirilən və rəqabəti  məhdudlaşdıran  təmərküzləşmələrə  yol  vermiş  təsərrüfat  subyektlərinin  (maliyyə institutlarına münasibətdə Mərkəzi Bankla razılaşdırmaqla) bölünməsi haqqında göstəriş icra edilmədikdə, rəqabət orqanı onların tam və ya qismən etibarsız hesab edilməsi (etibarsızlığının təsdiq edilməsi) və nəticələrinin tətbiq edilməsi, yaxud məcburi qaydada

bağlanılması barədə iddia ilə məhkəməyə müraciət edir.

- 73.8. Bazar subyektləri tətbiq edilmiş maliyyə sanksiyalarını vaxtında ödəmədiyi və ya qismən  ödədiyi  halda,  rəqabət  orqanı  maliyyə  sanksiyalarının,  yaxud  onların  ödənilməmiş hissəsinin  məcburi  qaydada  ödənilməsi  üçün  tələbin  məcburi  icraya  yönəldilməsi  haqqında qərar qəbul edir və bu qərarın məcburi icrası 'İcra haqqında' Azərbaycan Respublikasının Qanununa əsasən icra məmurları tərəfindən həyata keçirilir.
- 73.9.  Qanunla  müəyyən  edilmiş  hallarda  rəqabət  orqanı  təsərrüfat  subyektlərinin  bank hesablarına həbs qoyulması barədə məhkəmədə iddia qaldırmaq hüququna malikdir.

## Maddə 74. İş üzrə materialların aidiyyəti dövlət orqanlarına göndərilməsi

- 74.1.  İş  üzrə  materialların  aidiyyəti  dövlət  orqanlarına  göndərilməsi  haqqında  qərar araşdırma zamanı bazar subyektinin (onun vəzifəli (məsul) şəxslərinin) əməllərində cinayət əlamətləri aşkar olunduqda qəbul edilir.
- 74.2. Qəbul edilmiş qərar və iş üzrə materiallar rəqabət orqanı tərəfindən aidiyyəti dövlət orqanlarına göndərilir və bu barədə işin tərəflərinə məlumat verilir.
- 74.3. Göndərilən materialların surəti rəqabət orqanında saxlanılır.

## Maddə 75. Rəqabət qanunvericiliyinin pozulması haqqında işə yenidən baxılması

- 75.1. Rəqabət komissiyası iş üzrə qərar qəbul etdikdən sonra həmin işlə əlaqədar onun mahiyyəti üzrə əsaslı dəlillər olan yeni hallar aşkar edildikdə (o cümlədən işin tərəflərinin  verdiyi  məlumatların  yanlış  və  ya  natamam  olduğu  aşkarlandıqda)  və  həmin hallarla bağlı dəlillər araşdırılaraq işə yenidən baxılması zəruri hesab olunduqda rəqabət orqanı  tərəfindən  işə  yenidən  baxılması  üçün  iş  üzrə  materiallar  rəqabət  komissiyasına təqdim edilir.
- 75.2. Rəqabət komissiyası təqdim edilmiş materiallara baxaraq rəqabət qanunvericiliyinin pozulması əlaməti üzrə işə yenidən baxılması haqqında qərar qəbul edir. Qərarda işə yenidən baxılmasının zəruriliyi və onun əsasları təfsilatı ilə qeyd olunmalıdır. Qərar 5 (beş) iş günü müddətində işin tərəflərinə təqdim edilir.
- 75.3.  Bu  Məcəllənin  75.1-ci  maddəsinə  uyğun  olaraq  işin  mahiyyəti  üzrə  yeni  hallar barədə dəlilləri işin tərəfləri təqdim etdikdə və həmin hallarla bağlı dəlillər araşdırılaraq  işə  yenidən  baxılması  zəruri  hesab  olunmadıqda  rəqabət  komissiyası  işə yenidən  baxılmasından  imtina  barədə  qərar  qəbul  edir  və  həmin  qərar  5  (beş)  iş  günü müddətində işin tərəflərinə təqdim olunur.
- 75.4. Rəqabət qanunvericiliyinin pozulması haqqında işə yenidən baxılması bu Məcəllənin 11-ci fəslində nəzərdə tutulmuş qaydada həyata keçirilir.
- 75.5.  Rəqabət  orqanı  tərəfindən  qərara  və  göstərişlərə  dəyişiklik  edilməsi,  onun etibarsız sayılması və ləğvi qaydaları bu Məcəllə və 'İnzibati icraat haqqında' Azərbaycan Respublikasının Qanunu ilə tənzimlənir.

## 12-ci fəsil RƏQABƏT QANUNVERİCİLİYİNİN POZULMASINA GÖRƏ MƏSULİYYƏT

## Maddə 76. Rəqabət qanunvericiliyinin pozulması

- 76.1.  Bazar  subyektləri,  onların  vəzifəli  (məsul)  şəxsləri,  habelə  rəqabət  orqanının vəzifəli  şəxsləri  rəqabət  qanunvericiliyinin  pozulmasına  görə  qanunda  müəyyən  edilmiş hallarda məsuliyyət daşıyırlar.
- 76.2. Rəqabət orqanı və onun vəzifəli şəxsləri bu Məcəlləyə uyğun olaraq əldə etdikləri məxfi  və  konfidensial  məlumatların  (kommersiya,  vergi,  gömrük  və  bank  sirri,  habelə statistik  sirr  sayılan  məlumatlar  daxil  olmaqla)  qanuna  uyğun  olaraq  qorunmasını  təmin etməlidirlər.
- 76.3.  Təsərrüfat  subyekti  tərəfindən  bu  Məcəllənin  77-ci  maddəsində  qeyd  edilmiş pozuntulardan iki və daha artıq qadağan edilmiş hərəkətə yol verildikdə maliyyə sanksiyalarının  hesablanması  toplanma  qaydasında  və  ya  yol  verilmiş  bir  qadağan  olunmuş hərəkət  iki  və  daha  artıq  pozuntu  xarakteri  daşıdıqda  daha  ağır  maliyyə  sanksiyasının tətbiq olunması ilə həyata keçirilir.

## Maddə 77. Rəqabət qanunvericiliyinin pozulmasına görə maliyyə sanksiyaları

- 77.1.  Aşağıdakı  qanun  pozuntularına  yol  vermiş  təsərrüfat  subyektinə  rəqabət  orqanı tərəfindən  qərarın  verildiyi  ildən  əvvəlki  maliyyə  ilində  həmin  təsərrüfat  subyektinin ümumi dövriyyəsinin 3 faizinə qədər məbləğdə maliyyə sanksiyası tətbiq edilir:
- 77.1.1. bu Məcəlləyə əsasən tələb olunan hallarda və bu Məcəllənin 60-cı maddəsi nəzərə alınmaqla  rəqabət  orqanına  natamam,  yanlış  və  ya  saxta  sənəd  və  məlumatların  təqdim edilməsi və ya həmin sənəd və məlumatların gecikdirilməklə təqdim edilməsi, yaxud təqdim edilməməsi;
- 77.1.2.  bazar  subyektinin  iqtisadi  fəaliyyəti  ilə  bağlı  yoxlamanın  predmetinə  dair yoxlamanı həyata keçirən rəqabət orqanının vəzifəli şəxslərinin suallarına cavab verməkdən imtina edilməsi, yaxud natamam, qeyri-dəqiq və ya gecikdirilmiş cavabların verilməsi yolu ilə yoxlamaların və araşdırmaların keçirilməsinə, habelə işə baxılmasına maneçilik törədilməsi, yaxud zəruri şəraitin yaradılmaması;
- 77.1.3. bazar subyektləri və ya onların vəzifəli şəxsləri tərəfindən rəqabət orqanının öz vəzifələrinin, qərarlarının və göstərişlərinin icrasına maneçilik törədilməsi;
- 77.1.4.  rəqabət  orqanı  tərəfindən  aparılan  yoxlama  zamanı  yoxlamanı  həyata  keçirən rəqabət orqanının vəzifəli şəxsləri tərəfindən vurulmuş möhürün bütövlüyünün pozulması.
- 77.2.  Aşağıdakı  qanun  pozuntularına  yol  vermiş  təsərrüfat  subyektinə  rəqabət  orqanı tərəfindən  qərarın  verildiyi  ildən  əvvəlki  maliyyə  ilində  həmin  təsərrüfat  subyektinin ümumi dövriyyəsinin 5 faizinə qədər məbləğdə maliyyə sanksiyası tətbiq edilir:
- 77.2.1. qadağan edilmiş rəqabəti məhdudlaşdıran şaquli sazişlərin bağlanılması;
- 77.2.2. rəqabəti məhdudlaşdıran uyğunlaşdırılmış hərəkətlərə yol verilməsi (bu hərəkətlər onların fəaliyyətlərinin qəsdən əlaqələndirilməsini əhatə etmədikdə və davamlı xarakter daşımadıqda);
- 77.2.3. nisbətən yüksək bazar gücündən sui-istifadəyə yol verilməsi;
- 77.2.4.  bu  Məcəllənin  22-ci  maddəsində  qeyd  edilən  hallar  istisna  olunmaqla,  haqsız rəqabətə yol verilməsi;
- 77.2.5.  razılıq  alınmalı  təmərküzləşmələrlə  bağlı  rəqabət  orqanına  ərizənin  təqdim edilməməsi və ya təmərküzləşmə baş verdikdən sonra təqdim edilməsi.
- 77.3.  Aşağıdakı  qanun  pozuntularına  yol  vermiş  təsərrüfat  subyektinə  rəqabət  orqanı tərəfindən  qərarın  verildiyi  ildən  əvvəlki  maliyyə  ilində  həmin  təsərrüfat  subyektinin ümumi dövriyyəsinin 10 faizinə qədər məbləğdə maliyyə sanksiyası tətbiq edilir:
- 77.3.1. rəqabəti məhdudlaşdıran üfüqi sazişlərin bağlanılması;
- 77.3.2.  rəqabətin  məhdudlaşdırılmasına  yönəldilmiş  uyğunlaşdırılmış  hərəkətlərə  yol verilməsi (bu hərəkətlər onların fəaliyyətlərinin qəsdən əlaqələndirilməsini əhatə etdikdə və davamlı xarakter daşıdıqda);
- 77.3.3. hökmran mövqedən sui-istifadəyə yol verilməsi;
- 77.3.4. rəqabət orqanının qərar (bu Məcəllənin 77.1-ci maddəsi üzrə pozuntular istisna olmaqla) və göstərişlərinin yerinə yetirilməməsi və ya qismən yerinə yetirilməsi;
- 77.3.5. rəqibin sahibkarlıq fəaliyyətinin təqlidi;
- 77.3.6. haqsız rəqabətə təkrar və ya davamlı olaraq yol verilməsi.
- 77.4.  Bu  maddənin  məqsədləri  üçün  təsərrüfat  subyektlərinin  birliklərinin,  yaxud şəxslər qrupunun toplam dövriyyəsi onun üzvlərinin dövriyyəsinin cəmi kimi hesablanır.
- 77.5. Bu Məcəllənin 77.1-77.3-cü maddələrinə uyğun olaraq maliyyə sanksiyasının tətbiq edilməsi üçün təsərrüfat subyektlərinin toplam dövriyyəsini müəyyən etmək, yaxud təsərrüfat subyektlərinin  birliklərinin  üzvlərinin  dövriyyəsini  hesablamaq  mümkün  olmadıqda  (bazar subyekti tərəfindən məlumatlar təqdim edilmədikdə və aidiyyəti dövlət orqanlarında (qurumlarında) həmin məlumatlar mövcud olmadıqda), qanun pozuntusuna yol vermiş təsərrüfat subyektinə  və  ya  təsərrüfat  subyektlərinin  birliklərinin  üzvlərinin  hər  birinə  aşağıdakı məbləğlərdə maliyyə sanksiyası tətbiq edilir:
- 77.5.1. Bu Məcəllənin 77.1-ci maddəsi ilə müəyyən edilən hallara görə 10.000 manatdan 50.000 manata qədər;
- 77.5.2. Bu Məcəllənin 77.2-ci maddəsi ilə müəyyən edilən hallara görə 50.001 manatdan 200.000 manata qədər;
- 77.5.3. Bu Məcəllənin 77.3-cü maddəsi ilə müəyyən edilən hallara görə 200.001 manatdan - 500.000 manatadək.
- 77.6. Bu Məcəllənin 39.2-ci maddəsində nəzərdə tutulan hərəkətlərin rəqabət orqanı ilə razılaşdırmadan həyata keçirilməsinə görə təbii inhisar subyektinə rəqabət orqanı tərəfindən qərarın verildiyi ildən əvvəlki maliyyə ilində həmin təbii inhisar subyektinin ümumi dövriyyəsinin 0,2 faizi məbləğində maliyyə sanksiyası tətbiq edilir.
- 77.7. Bu Məcəllənin 39.5-ci, 39.6-cı və 40.2-ci maddələrində nəzərdə tutulan məlumatların (sənədlərin) müəyyən edilmiş qaydada və vaxtda təqdim edilməməsinə görə təbii inhisar subyektinə rəqabət orqanı tərəfindən qərarın verildiyi ildən əvvəlki maliyyə ilində həmin təbii inhisar subyektinin ümumi dövriyyəsinin 0,2 faizi məbləğində maliyyə sanksiyası tətbiq edilir.
- 77.8.  Müvafiq  icra  hakimiyyəti  orqanının  müəyyən  etdiyi  orqan  (qurum)  tərəfindən müəyyən edilmiş qiymətlərin əsassız olaraq dəyişdirilməsinə görə təbii inhisar subyektinə rəqabət  orqanı  tərəfindən  qərarın  verildiyi  ildən  əvvəlki  maliyyə  ilində  həmin  təbii inhisar  subyektinin  ümumi  dövriyyəsinin  0,1  faizi  məbləğində  maliyyə  sanksiyası  tətbiq edilir.
- 77.9. Bu Məcəllənin 40.3-cü maddəsinə uyğun olaraq rəqabət orqanının səlahiyyətlərinin həyata keçirilməsi üçün tələb olunan sənədlərin və ya başqa məlumatların vaxtında təqdim edilməməsinə, habelə yoxlamaların həyata keçirilməsi üçün zəruri şəraitin yaradılmamasına görə  təbii  inhisar  subyektinə  rəqabət  orqanı  tərəfindən  qərarın  verildiyi  ildən  əvvəlki maliyyə  ilində  həmin  təbii  inhisar  subyektinin  ümumi  dövriyyəsinin  0,1  faizi  məbləğində maliyyə sanksiyası tətbiq edilir.
- 77.10. Bu Məcəllənin 40.5-ci maddələri ilə müəyyən edilmiş hərəkətlərə yol verilməsinə görə  təbii  inhisar  subyektinə  rəqabət  orqanı  tərəfindən  qərarın  verildiyi  ildən  əvvəlki maliyyə  ilində  həmin  təbii  inhisar  subyektinin  ümumi  dövriyyəsinin  0,1  faizi  məbləğində maliyyə sanksiyası tətbiq edilir.
- 77.11. Rəqabət orqanının bu Məcəllənin tələblərinə uyğun olaraq qəbul edilmiş qərarlarının  pozulmasına  görə  təbii  inhisar  subyektinə  rəqabət  orqanı  tərəfindən  qərarın verildiyi ildən əvvəlki maliyyə ilində həmin təbii inhisar subyektinin ümumi dövriyyəsinin 0,1 faizi məbləğində maliyyə sanksiyası tətbiq edilir.
- 77.12.  Bu  Məcəlləyə  əsasən  bazar  subyektlərinə  tətbiq  edilən  maliyyə  sanksiyalarına əlavə  olaraq  rəqabət  orqanı  və  ya  rəqabət  komissiyası  bazar  subyektlərinin  rəqabət qanunvericiliyinin  pozulması  (bu  Məcəllənin  77.1-ci  maddəsində  müəyyən  edilmiş  əməllərə görə  istisna  olmaqla)  hallarında  birbaşa  iştirak  edən  vəzifəli  şəxslərinə  onların  aldığı sonuncu  vəzifə  maaşlarının  2  (iki)  mislinədək  məbləğdə  maliyyə  sanksiyasının  tətbiqi  ilə bağlı qərar qəbul edir.
- 77.13. Rəqabət orqanı dövlət inhisarında olan xidmətləri göstərən bazar subyektlərinin bu  Məcəllə  ilə  qadağan  edilmiş  pozuntunu  törətməsi  nəticəsində  əldə  etdikləri  qanunsuz gəlirin dövlət büdcəsinə ödənilməsi haqqında həmin subyektlərə icrası məcburi olan göstərişlər verir.
- 77.14. Rəqabət qanunvericiliyinin pozulmasına görə bu Məcəllənin 77.1-77.3-cü, 77.5-ci və  77.12-ci  maddələrində  qeyd  edilmiş  hər  bir  hal  üçün  işin  xüsusiyyətinə  uyğun  olaraq maliyyə  sanksiyalarının  hesablanması  və  tətbiqi  meyarları  və  qaydaları  müvafiq  icra hakimiyyəti orqanının müəyyən etdiyi orqan (qurum) tərəfindən təsdiq edilir.

## Maddə 78. Maliyyə sanksiyalarından azadolmalar və güzəştlər

- 78.1.  Bazar  subyekti  bu  Məcəllənin  77.2.1-ci,  77.2.2-ci,  77.3.1-ci  və  77.3.2-ci maddələrində  qeyd  olunan  pozuntular  barədə  məlumat  və  sübutu  rəqabət  orqanına  könüllü olaraq təqdim etdiyi, verilmiş məlumatların araşdırma üçün əsas olduğu və qanun pozuntusunun aşkarlanmasına səbəb olduğu halda həmin bazar subyekti aşağıdakı bütün şərtlər təmin edildikdə maliyyə sanksiyalarından azad edilir:
- 78.1.1.  saziş  iştirakçısı  olaraq  rəqabət  orqanına  könüllü  müraciət  edib  rəqabət qanunvericiliyinin pozulmasında öz təqsirini etiraf etdikdə;
- 78.1.2.  müraciətdən  əvvəl  qadağan  olunmuş  fəaliyyəti  dayandırdıqda  və  işə  baxılma müddəti bitənədək onun nəticələrini könüllü aradan qaldırdıqda;
- 78.1.3.  işə  mahiyyəti  üzrə  baxılıb  yekun  qərar  qəbul  edilənədək  rəqabət  orqanı  ilə əməkdaşlıq etdikdə;
- 78.1.4. qadağan olunmuş rəqabəti məhdudlaşdıran sazişin təşəbbüskarı olmadıqda və digər bazar subyektlərini qadağan edilən fəaliyyətlərə qoşulmağa məcbur və təşviq etmədikdə;
- 78.1.5.  müraciətin  edilməsi  faktını,  habelə  təqdim  olunan  məlumat  və  sübutları  məxfi saxladıqda;
- 78.1.6. iddia olunan pozuntuya dair sübutları məhv etmədikdə.
- 78.2. Bazar subyektinin müraciəti rəqabət orqanı tərəfindən araşdırmaya başlandıqdan və lazımi  sübutlar  toplandıqdan  sonra  təqdim  edildikdə  maliyyə  sanksiyalarından  azadolma tətbiq edilmir.
- 78.3. Bazar subyektinin maliyyə sanksiyasından azad olunması maraqlı şəxslərin onlara vurulmuş zərərlə bağlı məhkəməyə müraciət etmək hüququnu istisna etmir. Bu halda iş üzrə araşdırma, yoxlama və ya işə baxılması davam edən müddətdə vurulmuş zərərlə bağlı maraqlı şəxslərin iş üzrə materiallara çıxışı yalnız məhkəmə aktı əsasında təmin edilir.
- 78.4. Təqdim edilmiş məlumat və sübutlar bu Məcəllənin 78.1-ci maddəsində qeyd edilmiş şərtlərə tam cavab vermədiyi, habelə bu Məcəllənin 78.2-ci maddəsində qeyd olunan hallarda bazar  subyekti  pozuntunun  aşkarlanmasında  əhəmiyyətli  rol  oynadıqda  və  bütövlükdə  bu Məcəllənin 78.1.2-78.1.5-ci maddələrində qeyd olunan şərtlər yerinə yetirildikdə, rəqabət orqanı tərəfindən həmin bazar subyektinə maliyyə sanksiyaları üzrə güzəştlər tətbiq edilir.
- 78.5. Bu Məcəllənin 78.4-cü maddəsində qeyd olunan maliyyə sanksiyaları üzrə güzəştlər rəqabət komissiyası tərəfindən aşağıdakı qaydada hesablanır:
- 78.5.1.  birinci  müraciət  edən  bazar  subyektinə  maliyyə  sanksiyaları  məbləğinin  30 faizindən 50 faizinədək;
- 78.5.2.  ikinci  müraciət  edən  bazar  subyektinə  maliyyə  sanksiyaları  məbləğinin  20 faizindən 30 faizinədək;
- 78.5.3.  digər  müraciət  edən  bazar  subyektlərinə  maliyyə  sanksiyaları  məbləğinin  20 faizinədək.

## Maddə 79. Maliyyə sanksiyalarını yüngülləşdirən və ağırlaşdıran amillər

- 79.1.  Bu  Məcəllənin  77-ci  maddəsinə  əsasən  tətbiq  edilən  maliyyə  sanksiyalarını yüngülləşdirən amillər aşağıdakılardır:
- 79.1.1 rəqabət qanunvericiliyinin pozulması iddiası ilə müraciət edən subyektin bazar subyektinə qarşı şikayətini geri götürməsi;
- 79.1.2. barəsində iş qaldırılan bazar subyekti tərəfindən işə dair mahiyyəti üzrə qərar qəbul  edilməmişdən  əvvəl  rəqabət  qanunvericiliyinin  pozulması  hallarının  könüllü  aradan qaldırılması və (və ya) qanun pozuntusunun etiraf edilməsi;
- 79.1.3. tələb olunan sənəd və məlumatların bazar subyekti tərəfindən tam və vaxtında təqdim edilməsi;
- 79.1.4.  bu  Məcəllənin  78-ci  maddəsi  nəzərə  alınmaqla,  bazar  subyekti  tərəfindən  işə baxılma zamanı rəqabət komissiyası ilə tam əməkdaşlıq edilməsi;
- 79.1.5. tətbiq edilə biləcək maliyyə sanksiyasının bazar subyektinin ödəmə qabiliyyətini ağırlaşdırması;
- 79.1.6. bazar subyektinin ölkənin sosial-iqtisadi həyatında könüllü iştirak etməsi (o cümlədən xeyriyyə fəaliyyəti və korporativ sosial məsuliyyət tədbirləri).
- 79.2.  Bu  Məcəllənin  77-ci  maddəsinə  əsasən  tətbiq  edilən  maliyyə  sanksiyalarını ağırlaşdıran amillər aşağıdakılardır:
- 79.2.1. barəsində iş qaldırılan bazar subyekti tərəfindən işə dair mahiyyəti üzrə qərar çıxarılana qədər haqsız rəqabət hallarının könüllü aradan qaldırılmaması;
- 79.2.2.  bazar  subyekti  tərəfindən  rəqabət  qanunvericiliyinin  pozulmasına  təkrar  və davamlı olaraq yol verilməsi;
- 79.2.3.  bazar  subyekti  tərəfindən  qanun  pozuntusunun  törədilməsi  nəticəsində  qanunsuz gəlirin əldə edilməsi;
- 79.2.4. bazar subyekti tərəfindən işə baxılma zamanı rəqabət komissiyası ilə əməkdaşlıqdan qismən və ya tamamilə imtina edilməsi.

## Maddə 80. Maliyyə sanksiyalarının dövlət büdcəsinə ödənilməsi

- 80.1.  Rəqabət  orqanının  maliyyə  sanksiyasının  dövlət  büdcəsinə  ödənilməsi  barədə göstərişində başqa müddət nəzərdə tutulmadıqda, göstərişin təqdim edilməsindən sonrakı 30 (otuz)  gün  müddətində  bazar  subyekti  tərəfindən  göstərişdə  qeyd  edilən  məbləğ  dövlət büdcəsinə ödənilir.
- 80.2. Bazar subyekti rəqabət orqanının maliyyə sanksiyasının dövlət büdcəsinə ödənilməsi  barədə  göstərişində  qeyd  olunan  məbləği  bu  Məcəllənin  80.1-ci  maddəsində  qeyd edilən  müddətdə  ödəmədikdə,  rəqabət  orqanı  ödənişin  təmin  edilməsi  məqsədilə  göstərişi məcburi icraya yönəldir.
- 80.3.  Təsərrüfat  subyektlərinin  birliklərinin  hər  hansı  üzvü  maliyyə  sanksiyalarının tətbiq edilməsinə səbəb olmuş qanun pozuntusunun əmələ gəlməsində iştirak etmədiyini sübut etdikdə, həmin təsərrüfat subyektinə maliyyə sanksiyaları tətbiq edilmir.

## Maddə 81. Qanunsuz gəlir

- 81.1. Bu Məcəllənin 11-ci, 12-ci, 16-cı, 18-ci, 20-25-ci, 27-ci və 33-cü maddələrinin tələblərinin  pozulmasına  yol  verilməklə  həyata  keçirilən  iqtisadi  fəaliyyət  nəticəsində əldə olunan gəlir qanunsuz gəlir hesab olunur.
- 81.2.  Rəqabət  komissiyası  tərəfindən  maliyyə  sanksiyalarının  müəyyən  edilməsi  zamanı qanunsuz gəlirin məbləğinin tətbiqi nəzərdə tutulan maliyyə sanksiyasından çox olduğu aşkar edildikdə  maliyyə  sanksiyasının  məbləği  fərqə  mütənasib  olaraq  artırılır  və  əldə  edilən qanunsuz gəlirin 50 faizi həcmində əlavə maliyyə sanksiyası tətbiq edilir.
- 81.3. Bu Məcəllənin 81.2-ci maddəsində nəzərdə tutulan əlavə maliyyə sanksiyası rəqabət orqanı tərəfindən aşağıdakı hallarda tətbiq edilmir:
- 81.3.1.  tələb  olunan  sənəd  və  məlumatlar  bazar  subyekti  tərəfindən  tam  və  vaxtında təqdim edildikdə;
- 81.3.2.  bazar  subyekti  işə  baxılma  zamanı  rəqabət  komissiyası  ilə  tam  əməkdaşlıq etdikdə;
- 81.3.3. tətbiq edilə biləcək maliyyə sanksiyasının bazar subyektinin maliyyə vəziyyətini ağırlaşdıra biləcəyi müəyyən edildikdə.
- 81.3.4. Bu Məcəllənin 81.3-cü maddəsi rəqabət qanunvericiliyinin pozulması nəticəsində qanunsuz gəlirin əldə olunmasına təkrar yol verən bazar subyektlərinə tətbiq edilmir.
- 81.5. Rəqabət komissiyası tərəfindən qanunsuz gəlir məbləğinin ödənilməsinə dair qərar verilənədək  rəqabət  qanunvericiliyinin  pozulması  nəticəsində  zərər  çəkən  digər  bazar subyektinə zərərinin əvəzi ödənildikdə qanunsuz gəlirin məbləği qaytarılan zərərə mütənasib olaraq azaldılır.

## Maddə 82. Müddətlər

- 82.1.  Rəqabət  qanunvericiliyinin  pozulmasına  görə  məsuliyyətə  cəlb  etmə  müddəti  bu Məcəllənin 77.1-ci maddəsində qeyd edilən pozuntulara görə 3 (üç) il, 77.2-ci, 77.3-cü və 77.6-77.13-cü maddələrində qeyd edilən pozuntulara görə 5 (beş) il təşkil edir.
- 82.2. Rəqabət qanunvericiliyinin pozulması ilə əlaqədar bu Məcəllənin 82.1-ci maddəsində nəzərdə tutulmuş müddətlərdə və bu Məcəllənin 31.11-ci, 73.5-73.7-ci və 73.9-cu maddələrində nəzərdə tutulmuş hallarda rəqabət orqanı bazar subyektinə qarşı iddia tələbi

ilə məhkəməyə müraciət edir.

- 82.3. Bu Məcəllə ilə nəzərdə tutulmuş hallarda sazişlərin və ya müqavilələrin etibarsız hesab edilməsi (etibarsızlığının təsdiq edilməsi) və nəticələrinin tətbiq edilməsi barədə rəqabət  orqanının  iddialarına  Azərbaycan  Respublikasının  Mülki  Məcəlləsi  ilə  müəyyən edilmiş müvafiq müddətlər tətbiq olunur.
- 82.4. Bu Məcəllənin 77-ci maddəsində qeyd edilən pozuntulara görə məsuliyyətə cəlb etmə müddəti  həmin  pozuntuların  törədildiyi  gündən  hesablanır.  Uzanan  və  davam  edən  qanun pozuntusuna görə məsuliyyətə cəlb etmə müddəti müvafiq pozuntunun dayandırıldığı tarixdən, dayandırılmadığı halda isə rəqabət orqanı tərəfindən aşkar edildiyi gündən hesablanır.
- 82.5. Rəqabət qanunvericiliyinin pozulması ilə əlaqədar rəqabət orqanına müraciət daxil olduqda və ya rəqabət qanunvericiliyinin pozulması əlamətləri üzrə rəqabət orqanı tərəfindən  iş  qaldırıldıqda  bu  Məcəllənin  77-ci  maddəsində  qeyd  edilən  pozuntulara  görə məsuliyyətə cəlb etmə müddətinin hesablanması dayanır.

Maddə  83.  Rəqabət  qanunvericiliyinin  pozulması  ilə  bağlı  işin  yekunu  üzrə  rəqabət orqanının qərar və göstərişlərindən, onun vəzifəli şəxslərinin hərəkətlərindən (hərəkətsizliyindən) şikayətin verilməsi

- 83.1.  Maraqlı  şəxslər  hüquqlarını  və  qanunla  qorunan  mənafelərini  müdafiə  etmək məqsədilə  rəqabət  orqanının,  onun  vəzifəli  şəxslərinin  qərarlarından,  göstərişlərindən, hərəkətlərindən  və  ya  hərəkətsizliyindən  inzibati  qaydada  və  məhkəməyə  şikayət  vermək hüququna malikdirlər.
- 83.2. Rəqabət orqanının qərar və göstərişlərindən məhkəməyə və inzibati qaydada şikayət verilməsi həmin qərar və göstərişlərin icrasının dayandırılması barədə qərar qəbul edildiyi hallar istisna olmaqla icrasını dayandırmır.

## Maddə 84. Rəqabət qanunvericiliyinin pozulması nəticəsində vurulmuş zərərin ödənilməsi

Azərbaycan  Respublikasının  rəqabət  qanunvericiliyinin  pozulması  nəticəsində  vurulmuş zərərin müəyyən edilməsi və ödənilməsinə məhkəmə qaydasında baxılır.

## İSTİFADƏ OLUNMUŞ MƏNBƏ SƏNƏDLƏRİNİN SİYAHISI

1. 1  may  2025-ci  il  tarixli 192-VIIQD nömrəli  Azərbaycan  Respublikasının  Qanunu (Azərbaycan  Dövlət İnformasiya Agentliyinin (AZƏRTAC-ın) rəsmi internet saytı, 17 iyun 2025-ci il, 'Azərbaycan' qəzeti, 19 iyun 2025-ci il, № 124)

## MƏCƏLLƏYƏ EDİLMİŞ DƏYİŞİKLİK VƏ ƏLAVƏLƏRİN SİYAHISI

[1] 1  may  2025-ci  il  tarixli 192-VIIQD nömrəli  Azərbaycan Respublikasının Qanunu (Azərbaycan  Dövlət İnformasiya Agentliyinin (AZƏRTAC-ın) rəsmi internet saytı, 17 iyun 2025-ci il, 'Azərbaycan'  qəzeti, 19  iyun 2025-ci il, № 124) ilə 36.1.6-cı maddədə ' aeroport xidmətləri, aeroportların ' sözləri ' hava limanı xidmətləri, hava limanlarının ' sözləri ilə əvəz edilmişdir.